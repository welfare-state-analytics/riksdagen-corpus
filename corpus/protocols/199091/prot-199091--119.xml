<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--119</head>
          <docDate when="1991-05-27 00:00:00">1991-05-27 00:00:00</docDate>
        </div>
      </front>
      <body>
        <div>
          <note>
            1 § Justering av protkoll
          </note>
          <note>
            Justerades protokollet för den 21 maj.
          </note>
          <note>
            2 § Svar på interpellation 1990/91:200 om barnhälsovården
          </note>
          <note>
            Anf. 1 Socialminister INGELA THALÉN
          </note>
          <note>
            (s):
          </note>
          <note>
            Fru talman! Ingrid Ronne-Björkqvist har frågat mig vilka åtgärder
            regeringen är beredd att vidta för att bevara och förbättra kvaliteten
            på barnhälsovården i Sverige och vilka omedelbara åtgärder regeringen
            är beredd att vidta för att garantera flyktingbarn deras rätt
            till hälso- och sjukvård.
          </note>
          <note>
            Förutsättningarna för arbetet inom barnhälsovården har under
            senare år förändrats.
          </note>
          <note>
            Primärvården har byggts ut och mödra- och barnhälsovården har
            delvis integrerats däri.
          </note>
          <note>
            Antalet födda barn i Sverige har ökat liksom antalet barn med
            invandrar- och flyktingbakgrund, vilket ökat barnhälsovårdens
            arbetsbörda.
          </note>
          <note>
            Regeringen har gett socialstyrelsen i uppdrag att kartlägga och
            beskriva de förändringar som har skett under senare år bl.a. vad
            gäller barnhälsovårdens integrering i primärvården och därvid
            särskilt beskriva effekterna därav.
          </note>
          <note>
            Uppdraget skall redovisas senast den 31 januari
          </note>
          <note>
            1992. I uppdraget ingår att beskriva rådande organisationsstrukturer
            och vilka resurser bara hälsovården förfogar över i olika delar
            av landet. I
          </note>
          <note>
            uppdraget ingår också att redovisa utveckling, omfattning och
            innehåll av den del av föräldrautbildningen som är kopplad till
            barnhälsovården. Barnhälsovårdens samverkan med andra verksamheter
            som arbetar med frågor som rör barn t.ex. inom socialtjänstens
            individ- och familjeomsorg, barnomsorgen, barnkliniker, barnhabilitering
            och barn- och ungdomspsykiatrin, skall också redovisas.
          </note>
          <note>
            För att skapa förutsättningar för en mer systematisk utvärdering
            av den förebyggande barnhälsovårdens insatser krävs ett utvecklingsarbete
            både vad avser de mål som bör vara utgångspunkt för insatserna
            och vad avser tekniken för utvärderingen. I
          </note>
          <note>
            uppdraget ingår att socialstyrelsen bör påbörja ett sådant arbete.
          </note>
          <note>
            När socialstyrelsen har redovisat uppdraget kommer underlag att
            finnas för ställningstagande till om särskilda åtgärder behöver
            vidtas för att tillförsäkra alla barn i landet en god barnhälsovård.
          </note>
          <note>
            Vad gäller frågan om flyktingbarnens tillgång till hälso- och
            sjukvård har denna fråga liksom andra frågor som rör flyktingbarnens
            situation nyligen utretts av socialstyrelsen på uppdrag av regeringen.
          </note>
          <note>
            Uppdraget redovisades för regeringen den 13 maj i år. Den rapport
            av Anders Hjern, som Ingrid
          </note>
          <note>
            Ronne-Björkqvist hänvisar till, utgör en av tio underlagsrapporter
            vid sidan av huvudrapporten inom ramen för uppdraget. Socialstyrelsen
            anser det angeläget att flyktingbarnens hälsoläge, sociala situation
            och utveckling samt samhällets insatser för dessa barn och deras
            familjer följs upp mera ingående än hittills. Statens invandrarverk
            har inlett ett uppföljningsprogram bl.a. med syfte att fortlöpande
            sammanställa och analysera resultaten av de hälsoundersökningar
            som erbjuds samtliga asylsökande och flyktingar i förläggningssystemet.
          </note>
          <note>
            Behovet av aktuellt underlag för planering av hälso- och sjukvårdsinsatser
            för olika grupper av flyktingbarn kommer därmed att kunna tillgodoses
            bättre än tidigare. Socialstyrelsen har också i den folkhälsorapport
            som nyligen överlämnats till regeringen belyst situationen för
            invandrar- och flyktingbarn. Styrelsen kommer även fortsättningsvis
            att uppmärksamma invandrar- och flyktingbarns hälsoläge liksom
            olika tecken på att invandrare utsätts för större hälsorisker
            än andra.
          </note>
          <note>
            Jag har noterat att det i nämnda underlagsrapport angetts som
            tveksamt om de svenska reglerna för hälso- och sjukvård för asylsökande
            uppfyller förpliktelserna enligt FNs konvention om barnets rättigheter,
            som Sverige ratificerat. I detta sammanhang kan jag nämna att
            regeringen tillsatt en interdepartemental arbetsgrupp med uppgift
            att följa tillämpningen och genomförandet av konventionen i Sverige.
          </note>
          <note>
            I regeringskansliet kommer vi nu att ingående studera och överväga
            socialstyrelsens redovisning och förslag.
          </note>
          <note>
            Anf. 2 INGRID RONNE-BJÖRKQVIST
          </note>
          <note>
            (fp):
          </note>
          <note>
            Fru talman! Jag ber att få tacka för svaret.
          </note>
          <note>
            Vi hade senast en debatt om barnhälsovården här i kammaren för
            ett halvår sedan. Då talade vi bl.a.
          </note>
          <note>
            om den pågående nedrustningen. Det föds ju 30 %
          </note>
          <note>
            fler barn i dag än för tio år sedan, och det har blivit färre
            barnläkare per antal barn. De ersätts med distriktsläkare, och
            barnsjuksköterskorna ersätts med distriktssköterskor, som får
            allt mindre tid för barnhälsovård på grund av att bl.a. hemsjukvården
            tar så mycket tid i anspråk för dem. De får ofta inte tid med
            t.ex. barnolycksfallsprofylax och föräldrautbildning.
          </note>
          <note>
            Vid debatten för ett halvår sedan var vi överens om att de i
            svaret nämnda förändringarna var på gång.
          </note>
          <note>
            Statsrådet meddelade också att en kartläggning av barnhälsovården
            skulle ske. Det är bra att socialstyrelsen nu har fått detta uppdrag,
            även om det är beklagligt att det har tagit ett halvår att formulera
            uppdraget till socialstyrelsen på en A4-
          </note>
          <note>
            sida. Det är litet onödig tidsspillan.
          </note>
          <note>
            Jag tycker det är synd att det i uppdraget inte anges att samverkan
            bör ske också med skolan och skolhälsovården. Jag tror nämligen
            att man i framtiden måste samordna skolhälsovård och barnhälsovård
            under samma huvudman för att kunna erbjuda läkare, sköterskor
            och skolpsykologer gedigen barnkunskap. Det är också viktigt att
            ha samma tillsynsmyndighet. Det är inte är rimligt att skolverket
            skall vara tillsynsmyndighet för förebyggande hälsovård och sjukvård.
            Det bör alltså ske en överföring till socialstyrelsen.
          </note>
          <note>
            Jag vill fråga socialministern om hon är beredd att verka för
            en samordning av skolhälsovård och barnhälsovård för att få en
            garanterad barnkompetens med socialstyrelsen som tillsynsmyndighet.
          </note>
          <note>
            När det gäller flyktingbarnens hälsovård behövs inget ytterligare
            underlag. Där är det dags att skrida till verket. Redan för fyra
            år sedan slog Rädda barnen fast med stor skärpa i samband med
            sin konferens de missförhållanden som nu har framkommit i socialstyrelsens
            rapport.
          </note>
          <note>
            På hösten 1987 konstaterade barnöverläkare Lars
          </note>
          <note>
            H Gustafsson och professor Tor Lindberg i en debattartikel att
            Barnläkarföreningen hade påtalat bristerna till regeringen och
            socialstyrelsen. De säger att läkarundersökning av flyktingbarnen
            ibland görs av tillfälligt inhyrda läkare utan någon som helst
            erfarenhet av arbete med barn. Inte heller förläggningens sjuksköterska
            har alltid kunskaper om barnhälsovård, säger de. Vidare säger
            de så här: ''All annan barnhälsovård i landet är föremål för landstingens
            och dess barnhälsovårdsöverläkares insyn och kontroll -- så icke
            den hälso- och sjukvård som sker i invandrarverkets regi. En undermålig
            vård kan därför bedrivas under lång tid utan att detta upptäcks.''.
            De avslutar artikeln med att säga att det inte händer någonting.
            ''Jo, sammanträden hålls, utredning pågår, utbildning planeras.
            Men åren går och under tiden far alltför många barn illa mitt
            i det tigande svenska samhället,'' säger de.
          </note>
          <note>
            Vidare framhåller de: ''Vår läkaretik säger oss att alla barn
            vi möter ska ha samma rättigheter, ja att de barn som har de största
            behoven ska hjälpas först. När det samhälle som vi tillhör i praktiken
            följer helt andra principer, fyller det oss med sorg och vrede.''
          </note>
          <note>
            Året därpå kom socialstyrelsens rapport om flyktingbarnens behov
            av stödinsatser, och där påtalas på nytt bristerna i hälsokontroller.
            I år har en rapport om hälsan hos barn i Sverige kommit, och i
            den talar man om det bedrövliga psykiska hälsotillståndet hos
            flyktingbarn som har varit utsatta för våld, tortyr, förluster
            av anhöriga och exploatering. Det är en oerhört skrämmande läsning
            som bygger på undersökningar som har gjorts i Malmö, Stockholm,
            Värmland, Landskrona och Lycksele. I förra veckan kom likadana
            larmrapporter från Alvesta.
          </note>
          <note>
            Jag vill alltså betona att det inte behövs något mer underlag
            utan att det nu är dags att skrida till handling. Detta gäller
            inte minst sedan Anders
          </note>
          <note>
            Hjern har lämnat in sin rapport, i vilken det påvisas att flyktingbarn
            fortfarande förvägras barnhälsovård på många håll i vårt land
            och att barn t.o.m. skickas tillbaka efter flera månader i Sverige
            utan att ens ha fått vaccinationer mot de vanligaste barnsjukdomarna.
            Detta är en oerhörd skandal.
          </note>
          <note>
            Är socialministern beredd att omedelbart ta initiativ för att
            åtgärda dessa missförhållanden, och vilka åtgärder är i så fall
            på gång? Ett tips är att barnhälsovårdsöverläkarnas styrelse och
          </note>
          <note>
            Barnläkarförbundet förmodligen på direkten skulle kunna tala
            om hur detta skall gå till. De har nämligen nu i många år kämpat
            för detta, och de är därför beredda att snabbt plocka in dessa
            barn i en fungerande barnhälsovård under ledning av personal med
            barnkompetens.
          </note>
          <note>
            Anf. 3 Socialminister INGELA THALÉN
          </note>
          <note>
            (s):
          </note>
          <note>
            Fru talman! Jag tycker att det förtjänar att sägas att vi i Sverige
            har en utomordentligt god barnhälsovård. Vi har världens lägsta
            spädbarnsdödlighet; den ligger under 6 ". Vi har bedrivit ett
            oerhört framgångsrikt arbete för att förhindra olycksfall bland
            små barn i form av säkerhetsarbete på trafikområdet, i hemmen,
            inom barnomsorgen, osv.
          </note>
          <note>
            Det finns en del oroande tendenser när det gäller barns hälsa,
            dels i fråga om utvecklingsstörningar --
          </note>
          <note>
            dvs. det är inte fråga om störningar i fysisk mening utan om
            oroliga barn --, dels i fråga om utveckling av allergier.
          </note>
          <note>
            Man får trots detta naturligtvis inte slå sig till ro med det
            som är bra. Precis som Ingrid Ronne-
          </note>
          <note>
            Björkqvist sade har vi tidigare diskuterat denna fråga. Ett av
            skälen till socialstyrelsens uppdrag är att även jag ser att det
            finns anledning att följa upp den integrering som har skett i
            primärvården. Vi har enligt min uppfattning anledning att vara
            uppmärksamma på att inte barnhälsokompetensen utarmas, utan att
            man faktiskt vidmakthåller kompetensen när det gäller barnhälsa.
          </note>
          <note>
            Sedan till Ingrid Ronne-Björkqvists konkreta fråga om skolhälsovården.
            Det är riktigt att vi diskuterar hur tillsynen över skolhälsovården
            skall se ut, men jag är däremot inte riktigt säker på att det
            bör vara fråga om en organisatorisk samordning mellan barnhälsovård
            och skolhälsovård. Det är alldeles riktigt att det bör finnas
            en samverkan och en gemensam samsyn och att det skall vara möjligt
            att följa barns hälsa och också följa upp hur skolhälsovården
            fungerar. Det finns emellertid skäl att, innan man tar ställningi
            frågan, ytterligare diskutera om man därifrån skall gå till en
            direkt organisatorisk samordning av barnhälsovård och skolhälsovård.
          </note>
          <note>
            Sedan till frågan om flyktingbarnen. Det är förskräckligt att
            barn lämnar Sverige utan att här ha fått en vaccination om detta
            hade varit möjligt. Det är också förskräckligt att vi inte ger
            våra barn --
          </note>
          <note>
            oavsett om de är flyktingbarn eller inte -- en god barnhälsovård.
            Jag skall göra allt jag kan för att också dessa barn skall omfattas
            av en god hälsovård. Men man bör inte som Ingrid Ronne-
          </note>
          <note>
            Björkqvist beskriva den hälsovård barnen har fått som förskräcklig.
            Vi har kunnat göra mycket mer, och vi skall göra mycket mer, men
            barnen har ändå fått en viss hälsovård. Vi bör nyttja alla tillgängliga
            resurser för att ge dessa barn en bra hälsovård när de är i Sverige
            -- oavsett om de skall stanna här eller om de skall lämna Sverige
            för ett annat land.
          </note>
          <note>
            Anf. 4 INGRID RONNE-BJÖRKQVIST
          </note>
          <note>
            (fp):
          </note>
          <note>
            Fru talman! Jag håller med om att vi har en bra barnhälsovård.
            Men det går väldigt fort att rasera det som det har tagit många
            år att bygga upp, och det är därför viktigt att agera snabbt när
            man märker att det går utför.
          </note>
          <note>
            Socialministern tycker inte att min beskrivning av flyktingbarnens
            situation är riktigt korrekt, utan hon menar att jag svartmålar.
            Men är inte den beskrivning som socialstyrelsen ger i sin rapport
            förskräcklig? Jag tycker inte att man skall se på de barn som
            får barnhälsovård utan på alla dem som inte får sådan vård. Jag
            blev oerhört chockerad över att finna att dessa missförhållanden
            fortfarande råder.
          </note>
          <note>
            Jag fick ett telefonsamtal om ett barn på 18
          </note>
          <note>
            månader som hade varit i Sverige i 10 månader och som enligt
            beskrivningen hade en helt klar CP-
          </note>
          <note>
            skada. Barnet hade inte fått någon hälsovård, så
          </note>
          <note>
            CP-skadan hade inte upptäckts. Barn med denna skada måste få
            behandling på direkten för att kunna behålla så mycket som möjligt
            av muskelfunktionen. Jag ringde därför till den aktuelle barnhälsovårdsöverläkaren.
          </note>
          <note>
            Jag pratade dessutom med Christina Rogestam i samband med att
            jag råkade träffa henne, och jag fick då uppgift om att allt fungerade
            bra och att den oupptäckta cp-skada var ett olycksfall i arbetet.
          </note>
          <note>
            Jag blev därför ledsen när jag såg i rapporten att det fortfarande
            finns barn som inte får den hälsoövervakning och den sjukvård
            som även flyktingbarn skall ha rätt till. Jag tycker att det är
            förskräckligt att det konstateras att vi inte klarar av att uppfylla
            barnkonventionens krav.
          </note>
          <note>
            Jag håller alltså fast vid att något måste göras väldigt snabbt
            och att det också är möjligt att göra något snabbt. Det är inte
            alls krångligt att plocka in dessa barn inom barnhälsovårdens
            ram. Jag jobbade inom barnhälsovården i 20 år innan jag kom in
            i riksdagen och arbetade då som läkare med barnhälsovård 20 timmar
            i veckan. Vi tog då in adoptivbarn från u-länder väldigt snabbt,
            och vi fick det att fungera bra. Vi har nämligen inom barnhälsovården
            sådana resurser att vi kan prioritera vård av barn som verkligen
            har behov av det.
          </note>
          <note>
            Detta är alltså viktigt. Det är grymt att dessa barn utsätts
            för bl.a. provtagning som inte är nödvändig.
          </note>
          <note>
            Viktiga diagnoser missas, men barnen utsätts alltså dessutom
            för en skrämmande behandling i och med att de tas om hand av personal
            som inte är van att handskas med barn. Det är alltså nödvändigt
            att personal med specialistkunskaper -- läkare, sköterskor och
            psykologer -- tar kontakt med dessa barn direkt när de kommer
            till Sverige.
          </note>
          <note>
            Anf. 5 Socialminister INGELA THALÉN
          </note>
          <note>
            (s):
          </note>
          <note>
            Fru talman! Vi är, Ingrid Ronne-Björkqvist, helt överens om beskrivningen.
            Barn som kommer till
          </note>
          <note>
            Sverige skall inte förnekas hälsovård om vi kan ge dem hälsovård
            -- och det kan vi. Vad jag vände mig emot var att Ingrid Ronne-Björkqvist
            sade att den hälsovård barnen har fått inte har varit bra. Jag
            tror att den hälsovård barnen har fått har varit bra. De som inte
            har fått hälsovård bör få det. Jag skall göra vad på mig ankommer
            för att så fort som möjligt se till att detta kan fungera. Jag
            vet att vi också, genom de uppföljningsprogram som nu har dragits
            i gång, rent konkret skall kunna komma åt den här typen av bekymmer.
          </note>
          <note>
            Anf. 6 INGRID RONNE-BJÖRKQVIST
          </note>
          <note>
            (fp):
          </note>
          <note>
            Fru talman! Jag vill hålla fast vid att den hälsovård som erbjuds
            inte alltid är av den kvalitet som man har rätt att kräva i Sverige.
            Fortfarande är det nämligen i stor utsträckning läkare och personal
            som är utbildade för vuxna. Detta är ett typiskt ansvarsområde
            för barnspecialister, eftersom flyktingbarn är så svårt störda.
          </note>
          <note>
            Det som är verkligt skrämmande är att det finns barn som inte
            får någon hälsovård alls. Det är ju fullständigt oacceptabelt.
            Det måste omedelbart åtgärdas. Jag hoppas att socialministern
            gör detta.
          </note>
          <note>
            Jag skulle vilja veta vilket handlingsprogram man har på departementet
            för att ta tag i denna fråga.
          </note>
          <note>
            Har man t.ex. tänkt sig någon akutöverläggning med ansvariga
            inom barnhälsovården för att höra hur man snabbt skall kunna få
            barnläkare och barnsjuksköterskor som tar ansvar för flyktingbarnen
            direkt när de kommer till Sverige?
          </note>
          <note>
            Anf. 7 Socialminister INGELA THALÉN
          </note>
          <note>
            (s):
          </note>
          <note>
            Fru talman! Vi fick ju rapporten till departementet för bara
            någon dryg vecka sedan. Det har under en tid pågått ett arbete
            mellan arbetsmarknadsdepartementet och socialdepartementet. Man
            har också på arbetsmarknadsdepartementet, som har invandrarverket
            som sin myndighet, arbetat för att få fram uppföljningsprogram
            på detta område också när det gäller barnens hälso- och sjukvård.
            Vi skall naturligtvis mycket skyndsamt se till att denna typ av
            frågor tas upp i överläggningar bl.a. med sjukvårdshuvudmännen
            så att dessa barn skall få sin hälsovård när de är i Sverige.
          </note>
          <note>
            Överläggningen var härmed avslutad.
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkanden 1990/91:FiU31--
          </note>
          <note>
            FiU33
          </note>
          <note>
            Skatteutskottets betänkanden 1990/91:SkU30,
          </note>
          <note>
            SkU31 och SkU34
          </note>
          <note>
            Socialutskottets betänkande 1990/91:SoU20
          </note>
          <note>
            Trafikutskottets betänkande 1990/91:TU34
          </note>
          <note>
            Ajournering
          </note>
          <note>
            Kammaren beslöt kl. 9.21 på förslag av förste vice talmannen
            att ajournera förhandlingarna till kl.
          </note>
          <note>
            12.00, då dagens arbetsplenum skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.00.
          </note>
          <note>
            Beslut om uppskjuten votering
          </note>
          <note>
            På förslag av förste vice talmannen medgav kammaren att de ärenden
            som hann debatteras färdigt under dagens sammanträde skulle företas
            till avgörande i ett sammanhang i början av morgondagens arbetsplenum.
          </note>
          <note>
            4 § Arbetsmiljö och rehabilitering
          </note>
          <note>
            Föredrogs
          </note>
          <note>
            arbetsmarknadsutskottets betänkande
          </note>
          <note>
            1990/91:AU22 Arbetsmiljö och rehabilitering
          </note>
          <note>
            (prop. 1990/91:140 och prop. 1990/91:100 delvis).
          </note>
          <note type="speaker">
            Anf. 8 MONA SAINT CYR (m):
          </note>
          <note>
            Fru talman! I dag talar man om arbetsmiljö i vid omfattning.
            Tidigare kallades det arbetarskydd.
          </note>
          <note>
            Det har vuxit fram genom ett omfattande partssamarbete på arbetsmarknaden
            och reglerats i avtal. Svensk lagstiftning har sedan i stort sett
            kodifierat och stadfäst. Statens roll har gällt tillsynen.
          </note>
          <note>
            Den intensiva industrialiseringsperioden präglade systemets uppbyggnad.
            Men i dag har arbetsmarknaden förändrats. Närmare 80 % av alla
            anställda återfinns inom tjänstesektorn. Denna utveckling kommer
            att fortsätta under 90-talet. Det innebär en förskjutning också
            av arbetsmiljöproblemen.
          </note>
          <note>
            Därtill kommer att andelen kvinnor på arbetsmarknaden markant
            har ökat och därmed fäst vår uppmärksamhet på mänskligt destruktiva
            arbetsmoment som kräver åtskilligt förändringsarbete och nytänkande.
          </note>
          <note>
            En omfattande organisation och rättslig reglering har tillskapats
            under årens lopp. Det finns omkring
          </note>
          <note>
            150 myndigheter och organisationer med uppåt
          </note>
          <note>
            15 000 anställda som arbetar med olika former av utåtriktad arbetsmiljöverksamhet.
            De statliga bidragen är i dag uppe i över 5 miljarder kronor per
            år, och det finns ca 100 000 aktiva skyddsombud på våra arbetsplatser.
          </note>
          <note>
            Dagens betänkande är resultatet av regeringens proposition om
            arbetsmiljö och rehabilitering och mer än 100 motionsyrkanden
            i anslutning härtill.
          </note>
          <note>
            Ändringar föreslås sålunda i arbetsmiljölagen.
          </note>
          <note>
            Arbetsmiljöbrott behandlas liksom arbetslivsfond och företagshälsovård.
          </note>
          <note>
            Fru talman! Vad företagshälsovårdens framtida utformning angår
            anser moderata samlingspartiet att verksamheten nu är väletablerad.
            Det är därför hög tid att regering och riksdag myndigförklarar
            företagen och parterna på detta område.
          </note>
          <note>
            Arbetsgivarna har nu klart uttalat ålagts ansvaret för de anställdas
            hälsa. Det gäller både förebyggande och fortlöpande hälsovård,
            och det gäller rehabilitering. Enligt vårt förmenande är inslaget
            av sjukvård ofrånkomligt i denna bild och därmed också förekomsten
            av kompetent sjukvårdspersonal.
          </note>
          <note>
            Arbetsplatserna är olika. Branscherna likaså. De anställdas prioriteringar
            ävenledes. För att företagshälsovården skall fungera effektivt
            måste den anpassas till den plats och de människor som den skall
            betjäna. Det innebär att man lokalt inom det egna företaget beslutar
            om utformningen. Vi kan inte med politiska beslut förutse och
            täcka in de skiftande behov som föreligger. Lokala lösningar är
            alltså viktiga.
          </note>
          <note>
            Fru talman! Därför är det också naturligt att finansieringen
            i fortsättningen sker direkt i företaget. Pengarna skall inte
            längre drivas in i form av avgifter, för att därpå i en kringgående
            rörelse passera statsmakten plus en speciell byråkrati, upprättad
            för ändamålet, och till sist partiellt återvända till företaget,
            nu i form av bidrag.
          </note>
          <note>
            Närhetsprincipen förutsätter att pengarna anvisas direkt på arbetsplatsen
            och används på det sätt som arbetsgivare och arbetstagare kommer
            överens om.
          </note>
          <note>
            På så vis kan vi få en företagshälsovård som de berörda är nöjda
            med. Är de det inte, kan de själva ändra den till det bättre.
          </note>
          <note>
            Vi moderater anser också att sjukvårdande inslag måste tillåtas.
            Det är omotiverat att skicka i väg de anställda till den offentliga
            sjukvården i vissa fall och på så vis sätta upp en rågång mellan
            hälsovård och sjukvård. För att företagshälsovården skall kunna
            sätta människan i behandlingscentrum, måste helhetssynen finnas.
            En god kännedom om patientens förhållanden och s.k. hälsoprofil,
            som kan vara en sjukdomsbild, är själva förutsättningen för att
            kunna sätta in den rätta hjälpen -- i rätt tid därtill. Många
            av remissinstanserna framhöll just vikten av sjukvårdsinslaget
            som kunskapskälla också i det förebyggande arbetet.
          </note>
          <note>
            Fru talman! Med vår modell får företagen och parterna själva
            bestämma allt detta. Med vår modell finns det heller ingen anledning
            för riksdagen att avskaffa patientavgifterna. Med vår modell behöver
            riksdagen vare sig inrätta eller finansiera ett centralt organ
            för företagshälsovården. Vi överlåter även det beslutet åt alla
            de människor som berörs. Vill de ha ett centralt organ, inrättar
            de själva ett sådant.
          </note>
          <note>
            Fru talman! Från en ny modell för företagshälsovården, som myndigförklarar
            den, vill jag ta steget över till arbetslivsfonden. Vi moderater
            har aldrig velat ha den och har inte haft anledning att ändra
            uppfattning om den. Däremot har vi samma uppfattning som de övriga
            partierna om behovet av en mångfald insatser på miljöområdet i
            arbetslivet.
          </note>
          <note>
            Även denna fråga är nämligen en finansieringsfråga och en förtroendefråga.
            Det gäller politikernas förtroende för företagen och dessas insatser
            på arbetsmiljöområdet. Det finns ju en lag som ålägger arbetsgivaren
            ansvaret för nödvändiga arbetsmiljöförbättringar. Med arbetslivsfonden
            införde politikerna en påbyggnad med ytterligare en fond. Till
            fonden tvingades företagen betala in pengar. I nästa steg skall
            samma företag ansöka hos fonden om pengar till arbetsmiljöförbättrande
            insatser.
          </note>
          <note>
            Pengarna finansierar under rundgången en administration. Om den
            inte skulle betalas hade även de pengarna kunnat användas till
            arbetsmiljöförbättrande insatser. Detsamma gäller de pengar som
            företagen i dag lägger ned på att upprätta ansökningshandlingar
            och beskrivningar på olika arbetsmiljöprojekt. Om de får avslag
            av den regionala fonden på ett projekt som de själva funnit mycket
            behjärtansvärt kan de emellertid inte besvära sig. De måste finna
            sig i enskilda tjänstemäns och den partsammansatta styrelsens
            tyckande. Ty hur avgör man att de insatser man
          </note>
          <note>
            ''belönar'' inte skulle ha kommit till stånd på annat sätt än
            just genom fonden? Bidrag skall ju lämnas endast för sådana åtgärder
            som företagen inte är skyldiga att vidta enligt lag eller författning.
            Enligt lagen är ju arbetsgivaren skyldig att ''vidta alla åtgärder
            som behövs för att förebygga att arbetstagaren utsätts för ohälsa
            eller olycksfall.''
          </note>
          <note>
            Fru talman! Vi moderater ifrågasätter alltså inte att insatser
            skall göras på arbetsmiljöområdet. Vi är lika intresserade av
            detta verksamhetsfält som någon annan. Men vi anser att alla insatser
            skall ske långsiktigt och effektivt. Det är inte effektivt att
            först ta pengarna från företagen och sedan godtyckligt dela ut
            delar av dem igen.
          </note>
          <note>
            Arbetslivsfondens historia är också den, att först producerades
            ett socialdemokratiskt vallöfte om att åtgärda de 400 000 farligaste
            jobben, och sedan hade regeringen av helt andra skäl behov av
            en konjunkturregulator och konsumtionsindragning.
          </note>
          <note>
            Då beslutade man om en temporär ytterligare beskattning av arbetsgivarna.
            De indrivna drygt 10
          </note>
          <note>
            miljarderna har nu vuxit till ca 15. När de planerade fem åren
            har gått skall miljarderna ha fördelats. Då först kan vi avläsa
            det meningsfulla i att frånta företagen de pengar som de eljest
            hade kunnat använda direkt i sitt arbetsmiljöarbete -- utan att
            först be om lov hos politikerna.
          </note>
          <note>
            Statskontoret har för övrigt också kritiserat det komplexa system
            som innebär att flera finansieringskällor förekommer vid sidan
            av varandra. De ger stöd till delvis likartade ändamål.
          </note>
          <note>
            Det förekommer klara överlappningar. Den nya arbetslivsfonden
            kommer alltså in på projekt som också kan ges stöd via arbetsmiljöfonden
            eller förnyelsefonderna -- just när det gäller arbetsmiljöförbättrande
            åtgärder.
          </note>
          <note>
            Det föreligger alltså oklara ansvarsgränser mellan aktörerna.
            Det innebär också en förbryllande svåröverskådlighet för bidragsmottagarna.
            Härtill kan läggas att administrativa resurser att fördela pengarna
            dubbleras. Det rör sig om kostnader på omkring 45 milj.kr. Statskontoret
            pekar också på en förklaring till mångfalden av finansieringskällor
            på just det här området. Statsmakterna vill skapa konjunkturregulatorer
            och drar då in medel från företagen. Statskontorets konklusion
            är att antalet fonder och fondaktörer bör minskas radikalt.
          </note>
          <note>
            Precis detta har moderata samlingspartiet också föreslagit.
          </note>
          <note>
            Vi anser att fonden är en politisk konstruktion och att pengarna
            skulle ha givit mer av god arbetsmiljö till de anställdas fromma,
            om de fått användas direkt. Alltså bör fonden avvecklas. Smidigast
            sker detta tekniskt genom att pengarna överförs till statskassan
            och företagen i motsvarande mån gottgörs genom en sänkning av
            arbetsgivaravgifterna. Då har först en reducering skett för nödvändiga
            avvecklingskostnader.
          </note>
          <note>
            Företagen har getts utrymme för miljöinvesteringar till såväl
            arbetsplatsåtgärder som individinriktade åtgärder.
          </note>
          <note>
            Fru talman! Jag vill avslutningsvis också nämna något om andra
            delar av den organisation som byggts upp kring arbetsmiljöarbetet.
            Något nytt har egentligen inte skett på skyddsombudsområdet --
            i vilket fall som helst inte av det slag som vi moderater uttalat
            önskemål om. Systemet med skyddsombud har sin egen historia, och
            denna har också kommit att prägla systemets utformning.
          </note>
          <note>
            Systemet har utformats utifrån industrins villkor och därmed
            med hänsyn till de stora industriföretagen och deras kollektivanställda.
            Det har varit en naturlig utveckling.
          </note>
          <note>
            Men utvecklingen har som nämnts gått vidare. En stor servicesektor
            med andra och annorlunda behov har vuxit fram. Industrivärlden
            har förändrats. Det vore underligt om inte lagstiftningen hade
            behov av anpassning till denna förändrade verklighet. Från moderat
            håll har vi därför yrkat på detta.
          </note>
          <note>
            Vi föreslår att detta utreds med den målsättningen att förutsättningar
            skall skapas för en god arbetsmiljö vid alla slags arbetsplatser.
            Det innebär samtidigt att olika organisatoriska modeller övervägs,
            belyses och släpps fram. Vi har tidigare också hävdat att systemet
            med regionala skyddsombud bör utvärderas. Vi vidhåller denna uppfattning.
          </note>
          <note>
            En annan väsentlig del av organisationen på arbetsmiljöområdet
            är arbetarskyddsstyrelsens förlängda arm, yrkesinspektionen. Vi
            anser att det är viktigt att inspektionsrollen konkretiseras.
          </note>
          <note>
            Samtidigt är det ofrånkomligt att inspektören med sina kunskaper
            är en värdefull tillgång för de företag som han eller hon besöker.
            Rådgivningen ger inte bara viktig information utan skapar också
            ett betydelsefullt förtroende mellan företag och inspektör. En
            konkret yrkesroll behöver därför inte betyda en renodlad myndighetsperson.
            Den praktiska tillämpningen torde bli någon form av tvåstegskommunikation.
          </note>
          <note>
            Fru talman! Det har blivit allt vanligare att tala om psykosociala
            problem. Häromdagen refererades en undersökning som berättade
            att nära hälften av alla anställda vantrivs på sitt arbete. Det
            är givetvis en alarmerande situation men troligen också en komplex,
            som inte har några lättvindiga förklaringar. I de fall då konflikter
            uppstår på arbetsplatser mellan olika anställda, vilket också
            inträffar allt oftare, kan det knappast vara yrkesinspektionens
            uppgift att medla eller döma.
          </note>
          <note>
            Däremot är det viktigt att inspektören i andra, övergripande
            bedömningar har kunskaper på detta område. I det nämnda fallet
            torde arbetsgivaren få ta sitt övergripande ansvar och försöka
            lösa konflikterna tillsammans med anställda och med eventuell
            hjälp av företagshälsovården.
          </note>
          <note>
            Fru talman! Med detta har jag berört några av de väsentliga reservationerna,
            som vi moderater har i detta betänkande. Vi står bakom samtliga,
            men av praktiska skäl inskränker jag mitt yrkande om bifall till
            att gälla enbart reservation 33.
          </note>
          <note type="speaker">
            Anf. 9 CHARLOTTE BRANTING (fp):
          </note>
          <note>
            Fru talman! När vi den 21 november i fjol här i kammaren diskuterade
            arbetsmiljöpolitik redogjorde jag för de grundläggande principerna
            för folkpartiet liberalernas arbetsmiljöpolitik utifrån det program
            som vi antog på vårt landsmöte i höstas. Det handlar om:
          </note>
          <note>
            1. Decentralisering, dvs. att tyngdpunkten för en bättre arbetsmiljö
            måste ligga lokalt.
          </note>
          <note>
            2. Ekonomiska styrmedel. De samhällsekonomiska kostnaderna för
            brister i arbetsmiljön skall avspeglas i det enskilda företagets/myndighetens
            kalkyler.
          </note>
          <note>
            3. Preciserat arbetsgivaransvar. Vi uttryckte också tydligt att
            de psykosociala faktorerna på arbetsmiljön måste komma i blickpunkten
            på ett annat sätt än vad som sker i dag.
          </note>
          <note>
            I propositionen ''Arbetsmiljö och rehabilitering'', som vi nu
            behandlar, tycker vi i folkpartiet liberalerna oss kunna se att
            flera av dessa saker har utvecklats i rätt riktning. Men en del
            frågetecken finns. Så t.ex. är vi fortfarande osäkra på hur långt
            regeringen vill gå vad gäller de ekonomiska styrmedlen. Men det
            är bra att man i varje fall tillsätter en utredning om differentierade
            arbetsgivaravgifter. Beträffande de personalekonomiska redovisningarna
            väntar vi på regeringens förslag.
          </note>
          <note>
            Vad gäller den fulla sysselsättningens roll för arbetsmiljön
            framhålls i propositionen att denna är
          </note>
          <note>
            ''en viktig förutsättning för arbetslivets förnyelse. I
          </note>
          <note>
            ett samhälle där det finns arbete för alla har arbetstagarna
            möjlighet att säga nej till torftiga arbeten och dåliga arbetsmiljöer.''
          </note>
          <note>
            Vi instämmer i det. Samtidigt kan vi konstatera att arbetsmarknadsministerns
            analys vilar på en viktig förutsättning: att det finns en fungerande
            arbetsmarknad där den arbetssökande har flera alternativa arbetsgivare
            att vända sig till. Någon sådan arbetsmarknad finns i dag inte
            inom stora delar av den offentliga sektorn.
          </note>
          <note>
            Ofta är det kvinnor som på så sätt förvägras möjlighet att välja
            mellan flera arbetsgivare och inte heller får rätt att starta
            eget. Många av arbetena inom offentlig sektor är ju kvinnodominerade.
            Statistiken över kvinnors arbetsmiljöproblem talar sitt tydliga
            språk. Vad gäller kvinnors högriskyrken, t.ex. yrken med risk
            för belastningsskador, är det sjukvårdsbiträden och hemvårdare
            som ligger i topp.
          </note>
          <note>
            Först när de s.k. monopolen bryts upp helt och hållet och frihet
            ges för t.ex. enskilda och kooperativa samt andra alternativ att
            arbeta under samma villkor som verksamheterna i exempelvis kommunal
            regi, kommer regeringens resonemang att vara korrekt för den mycket
            stora del av arbetsmarknaden som den offentliga sektorn utgör.
          </note>
          <note>
            Vad gäller kvinnors arbetsmiljö i övrigt kan man lätt konstatera
            att den ofta kommit i skymundan.
          </note>
          <note>
            Det har nämligen funnits en tendens att koncentrera arbetsmiljödebatten
            till förhållandena inom den privata sektorn, särskilt till tillverkningsindustrin.
            I ett särskilt yttrande pekar vi på att det är nödvändigt att
            den offentliga sektorns problem lyfts fram i debatten. Vi avstår
            nu från att reservera oss, men vi kommer noggrant att bevaka vilja
            möjligheter till ökad flextid som ges.
          </note>
          <note>
            Det är faktiskt bara 13 % av LO-medlemmarna som har den rätten.
            Vi kommer också att bevaka hur gravida kvinnors möjligheter till
            omplacering eller havandeskapsersättning utvecklas och hur de
            vanligaste belastningsskadorna hos kvinnor åtgärdas genom t.ex.
            mindre ensidighet och ökat lagarbete.
          </note>
          <note>
            Att vi i folkpartiet liberalerna vill ha ett förbud mot sexuella
            trakasserier på arbetsplatsen framkom i jämställdhetsdebatten
            här i kammaren i onsdags.
          </note>
          <note>
            Jag hänvisar därför till den debatten.
          </note>
          <note>
            Jag tycker att utskottets skrivning är alltför passiv i fråga
            om den internationella samverkan inom arbetsmiljöområdet. Det
            konstateras bl.a. att något initiativ från riksdagen inte är motiverat.
            Vi från folkpartiet liberalerna tycker tvärtom att detta är väsentligt.
            I vår reservation 15 pekar vi på att
          </note>
          <note>
            Sverige, som ändå internationellt sett ligger långt framme på
            arbetsmiljöområdet, deltar i uppbyggnadsarbete i de f.d. kommunistländerna
            i
          </note>
          <note>
            Öst- och Centraleuropa. Ännu så länge har man nästan bara diskuterat
            bristerna i dessa länder och våra möjligheter att bistå med hjälp
            inom den tekniska yttre miljön, men det finns faktiskt lika stora
            behov på arbetsmiljöområdet i övrigt.
          </note>
          <note>
            I propositionen föreslås att en ny brottsrubricering -- Arbetsmiljöbrott
            -- skall införas i brottsbalken. Den föreslagna straffregleringen
            avviker på centrala punkter från det tillägg till brottsbalken
            som föreslagits av utredningen.
          </note>
          <note>
            Propositionens förslag innebär att i de fall brott begåtts enligt
            §§ 7--9 skall benämningen vara arbetsmiljöbrott, om dessa gjorts
            samtidigt som man uppsåtligen eller av oaktsamhet åsidosatt skyldigheter
            enligt arbetsmiljölagen.
          </note>
          <note>
            Vi instämmer i lagrådets bedömning att det därmed i grund och
            botten handlar om en rubriceringsfråga.
          </note>
          <note>
            Enligt vår mening är det troligt att varken fler eller färre
            kommer att åtalas och dömas enligt brottsbalkens regler genom
            att rubriceringen av brottet ändras. Värdet med den föreslagna
            förändringen är sålunda främst av pedagogiskt slag.
          </note>
          <note>
            Samtidigt kan vi emellertid se vissa lagtekniska olägenheter
            med propositionens förslag.
          </note>
          <note>
            En av grundtankarna bakom arbetsmiljölagen var att man skulle
            undvika att tolkningen och konkretiseringen av lagens mer allmänna
            bestämmelser skedde i domstol. Dessa bestämmelser är, som också
            lagrådet påpekar, inte ägnade att ligga till grund för straffrättslig
            prövning. Enligt vår mening innebär propositionens förslag om
            ändring av brottsbalken en risk för att domstolar kommer att göra
            just en sådan prövning. Därmed riskerar vi att hamna i en situation
            där myndighetens ansvar att i samverkan med parterna konkretisera
            lagen tunnas ut. Mot denna bakgrund föreslår vi att riksdagen
            ger regeringen i uppdrag att återkomma till riksdagen med ett
            förslag till ändring i brottsbalken där denna olägenhet är borta.
          </note>
          <note>
            I detta sammanhang vill jag understryka den förändring av abetarskyddsverkets
            roll som föreslås i propositionen. Vi utgår från att det preciserade
            och utvidgade arbetsgivaransvaret kommer att följas upp med föreskrifter
            som innehåller tydliga regler för vad som krävs i arbetsmiljöarbetet,
            och att verkets arbete kommer att ske med större smidighet. Denna
            väg -- att effektivisera både föreskrifts- och tillsynsarbetet
            -- är enligt vår mening avsevärt bättre än de förändringar av
            brottsbalken som föreslås i propositionen. Jag yrkar bifall till
            reservation 20.
          </note>
          <note>
            Fru talman! I likhet med utskottets majoritet vill jag understryka
            vikten av att företagshälsovården medverkar nära i förebyggande
            och rehabiliterande insatser. I dag ägnar företagshälsovården
            på sina håll mycket tid åt sjukvårdande insatser. Den riktning
            som förändringarna skall gå i är vi sålunda ense om. Enligt vår
            mening förutsätter dock en effektiv medverkan av företagshälsovården
            i bl.a.
          </note>
          <note>
            det förebyggande arbetet att den även framöver får möjlighet
            att genomföra sjukvårdande insatser i de fall sjukdomarna har
            samband med brister i arbetsmiljön.
          </note>
          <note>
            Orsakerna till att löntagarna i så hög grad i dag väljer att
            vända sig till företagshälsovården kan vara flera. Primärvården
            kan upplevas som otillgänglig och svår att komma i kontakt med,
            och företagshälsovården upplevs i många fall ge en både lättillgänglig
            och personlig vård. En förutsättning för en förändring av företagshälsovården
            är som vi ser det att också primärvården reformeras.
          </note>
          <note>
            I detta sammanhang vill jag aktualisera vårt krav på införande
            av husläkare. Detta krav har vi i folkpartiet liberalerna fört
            fram i vår sjukvårdspolitiska partimotion till året riksdag. En
            sådan reform innebär att den enskilde ges möjlighet att välja
            sin egen läkare, offentliganställd eller privat. Vården skulle
            på så sätt bli mer lättillgänglig, samtidigt som den personliga
            kontakten mellan läkare och patient skulle förbättras. De försök
            som genomförts med husläkare har dessutom varit mycket positiva.
          </note>
          <note>
            Målet måste alltså vara att se till att behoven av sjukvård i
            högre grad tillgodoses inom primärvården. Mot denna bakgrund kan
            vi inte biträda regeringens förslag att nu ta bort patientavgiften
            inom företagshälsovården.
          </note>
          <note>
            Patientavgifterna inom primärvården har under senare tid haft
            en omfattning som innebär att den vårdsökandes känslighet för
            skillnader i avgifter sannolikt är högre än tidigare.
          </note>
          <note>
            Vi menar att ett allmänt avskaffande av patientavgiften kan vara
            rimligare i en situation där denna omprioritering vad gäller arbetsfördelning
            mellan primärvård och företagshälsovård har genomförts. Jag yrkar
            bifall till reservation 34.
          </note>
          <note>
            För anställda inom företagshälsovården eller för dem som vill
            skaffa sig företagshälsovårdsutbildning finns inget alternativ
            till arbetsmiljöinstitutets grundutbildning. Det innebär en risk
            för att mycket av den kompetens som finns runt om i landet inte
            tas till vara.
          </note>
          <note>
            En modell som enligt folkpartiet liberalerna skulle vara bra
            skulle vara att tillåta en större mångfald på detta område. Företagshälsovårdsutbildningen
            skulle kunna ordnas så att alla kursveckor är fristående från
            varandra och kan sökas separat.
          </note>
          <note>
            Varje forskningsinstitution som önskar skulle kunna ordna en
            kursvecka, ansöka om detta och få kursen godkänd. Ersättning till
            kursgivaren skulle utgå från statsmedel om kursen får ett tillräckligt
            antal sökande. Efter genomgången kursvecka skulle denna räknas
            som relevant grundutbildning.
          </note>
          <note>
            Vi menar att man i alla fall skulle kunna pröva ett sådant förslag,
            och vi framhåller detta i reservation
          </note>
          <note>
            30.
          </note>
          <note>
            Fru talman! Till sist några ord om arbetslivsfonden.
          </note>
          <note>
            I en särskild lag om avvikelse från lagen om arbetsmiljöavgift
            föreslår regeringen att 500
          </note>
          <note>
            milj.kr. ur arbetslivsfonden under nästa budgetår skall kunna
            disponeras av försäkringskassorna för köp av yrkesinriktad rehabilitering.
            Målet för dessa köp stämmer enligt föredraganden väl överens med
            de ändamålsbestämmelser som finns i lagen om arbetsmiljöavgift
            för användning av arbetslivsfondens medel. Förslaget avses inte
            ändra den inriktning som har slagits fast för användning av arbetslivsfondens
            medel.
          </note>
          <note>
            Förslaget om avvikelselagen utgår uppenbarligen från den bedömningen
            att arbetslivsfonderna under nästa år inte kommer att behöva disponera
            alla de resurser som finns -- på årsbasis mellan 2,5
          </note>
          <note>
            miljarder och 3 miljarder kronor. Enligt regeringen skulle det
            därför vara till fördel att medlen på annat sätt kommer till användning
            så att de gagnar den yrkesinriktade rehabiliteringen.
          </note>
          <note>
            Folkpartiet liberalerna delar denna uppfattning.
          </note>
          <note>
            Med tanke på att arbetslivsfonderna under sitt första, ofullständiga
            verksamhetsår endast kunnat utnyttja ungefär 71 milj.kr. av tillgängliga
            medel verkar det faktiskt ganska osannolikt att fonderna under
            nästa år ens tillnärmelsevis kommer att kunna ta befintliga medel
            i anspråk. För att undvika en uppbyggnad av en outnyttjad medelsreserv
            finns det därför enligt vår uppfattning, speciellt i ett kärvt
            ekonomiskt läge, goda skäl att utnyttja arbetslivsfondens tillgångar
            för andra insatser, som ligger inom ramen för fondens syften.
            Motsvarande kostnader kan då, som regeringen säger, avlastas statsbudgeten.
          </note>
          <note>
            Vi godtar därför regeringens förslag att medel från arbetslivsfonden
            under nästa budgetår får användas för finansiering av försäkringskassornas
            köp av yrkesinriktad rehabilitering. Vi står alltså fast vid regeringens
            förslag även om nu de socialdemokratiska ledamöterna i utskottet
            hoppar av det. Därutöver föreslår vi att samma finansieringsteknik
            används för täckning av de delar av anslaget Yrkesinriktad rehabilitering:
          </note>
          <note>
            utbildningsbidrag som inte regeringen föreslår skall finansieras
            av arbetarskyddsavgiften och för täckning av anslaget Yrkesinriktad
            rehabilitering.
          </note>
          <note>
            Totalt skall 500 milj.kr. utöver vad regeringen föreslår överföras
            från arbetslivsfonden till statsbudgeten.
          </note>
          <note>
            Vi vill understryka vikten av att regeringen noga följer arbetslivsfondens
            utveckling och verksamhet. Ett alternativ, som enligt vår mening
            i detta sammanhang bör övervägas, är det vi mycket tidigt framförde
            i vår motion om arbetsmiljö, nämligen att medel ur arbetslivsfonden
            återförs till företagen men att dessa skall gå till skyddskommittéerna,
            som skall besluta om deras användning. Vi menar att en sådan lösning
            skulle innebära att skyddskommittéernas verksamhet vitaliseras
            samtidigt som man skulle komma bort ifrån en mycket stor del av
            den byråkrati och splittring som i dag finns inom arbetsmiljöområdet,
            vilket också Mona Saint Cyr har påpekat.
          </note>
          <note>
            Jag vill slutligen ställa några frågor till utskottets sföreträdare
            Kjell Nilsson.
          </note>
          <note>
            Tror inte Kjell Nilsson att det finns anledning att från svensk
            sida bistå f.d. kommunistländer men uppbyggnadsarbetet på arbetsmiljöområdet?
          </note>
          <note>
            Är det inte rimligt att företagshälsovården får möjlighet att
            utföra sjukvårdande insatser om dessa har med brister i arbetsmiljön
            att göra?
          </note>
          <note>
            Varifrån tar egentligen de socialdemokratiska ledamöterna i utskottet
            de 500 milj.kr. som regeringen har föreslagit skulle tas från
            arbetslivsfonden till yrkesinriktad rehabilitering?
          </note>
          <note>
            Har inte de socialdemokratiska ledamöterna tänkt satsa på yrkesinriktad
            rehabilitering utan i stället tänkt skippa detta? Eller tänker
            man underbalansera budgeten med dessa 500 miljoner?
          </note>
          <note>
            Det vore intressant att få klara och tydliga svar av
          </note>
          <note>
            Kjell Nilsson på de frågorna.
          </note>
          <note>
            Fru talman! Jag yrkar bifall till reservationerna 2,
          </note>
          <note>
            20 och 34, och jag ställer mig i övrigt självfallet bakom de
            reservationer som folkpartiet har fogat till betänkandet.
          </note>
          <note type="speaker">
            Anf. 10 KERSTI JOHANSSON (c):
          </note>
          <note>
            Fru talman! Då arbetet är av grundläggande betydelse såväl för
            den enskilde som för samhället blir arbetsmiljöfrågorna allt viktigare.
          </note>
          <note>
            Uppmärksamheten har mer och mer kommit att riktas mot arbetets
            innehåll och möjligheter till inflytande över det egna arbetet
            och den egna arbetssituationen. Trots att klara förbättringar
            har skett genom åren är problemen fortfarande stora med många
            arbetsmiljöer. Människor slits ut fysiskt och psykiskt. Många
            slås ut, klassade som arbetsskadade.
          </note>
          <note>
            Arbetsskadorna medför kostnader för samhället och leder till
            svåra problem för de enskilda människor som drabbas. Dessa får
            utstå mycket lidande på grund av de skador de fått, och de påverkas
            negativt av den isolering som bortovaron från arbetet ofta medför.
            Det är därför angeläget att på bred front fortsätta de arbetsmiljöförbättrande
            åtgärderna.
          </note>
          <note>
            Centerpartiet engagerade sig mycket tidigt för miljöfrågorna.
            På 1940- och 1950-talen var det till stöd för en aktiv lokaliseringspolitik
            för att forma bättre livsmiljöer, och i början av 1960-talet tog
            vi exempelvis i en omfattande partimotion ett helt miljöpolitiskt
            grepp om såväl yttre som inre miljöproblem. Särskilt uppmärksammades
            i denna motion stress- och arbetsmiljöfrågorna. Temat var där
            att samhället och tekniken måste anpassas efter individens förutsättningar
            och behov.
          </note>
          <note>
            Det är faktiskt ganska intressant att se -- då man tittar tillbaka
            -- att denna motion från socialdemokratiskt håll avfärdades med
            att den inte var mycket att hänga i julgranen. Det är också intressant
            att Gunnar Hedlund i riksdagsdebatten i december 1962 -- i anledning
            av att utskottet urkade avslag på motionen -- bl.a. yttrade: Nåja,
            frågorna i motionen kommer tillbaka. Drar ingen annan försorg
            om det skall vi i centerpartiet göra det, men jag tror att vi
            kommer att få hjälp av många andra.
          </note>
          <note>
            Denna motion från 1962 blev upptakten till en mycket intensiv
            miljöpolitisk offensiv från centern.
          </note>
          <note>
            Efter hand mognade även opinionen i riksdagen, och nu är det
            många som vill vara med och klä granen.
          </note>
          <note>
            Vi var tidigt ute, och det var trögt i början, men under senare
            år har det faktiskt hänt en hel del. I
          </note>
          <note>
            dag har vi återigen frågor i riksdagen som rör arbetsmiljön.
            Nu gäller det bl.a. ändringar i arbetsmiljölagen. Centerpartiet
            har i det stora hela inte haft några invändningar mot de förslag
            som lagts fram i propositionen. Villkoren i arbetslivet är ju
            fortfarande mycket olika, och det är därför viktigt att fortsätta
            arbetet med att söka nå förbättringar där sådana bedöms som nödvändiga.
          </note>
          <note>
            I detta betänkande handlar det i stora drag om att lyfta fram
            de arbetsorganisatoriska och psykosociala arbetsmiljöfaktorerna,
            som ofta hänger samman med arbetsorganisationen. Det handlar om
            den enskilde arbetstagarens möjligheter att ta del i utvecklingen
            av sitt arbete, och det handlar om att vidga arbetsgivarnas ansvar
            för arbetsmiljöarbetet. Allt detta är viktiga frågor på områden
            där det behöver ske förbättringar.
          </note>
          <note>
            Jag vill ändå uppehålla mig vid några frågor i betänkandet. Jag
            vill då särskilt betona kvinnors arbetsmiljöer och arbetsmiljöproblem.
            Dessa har inte uppmärksammats i lika hög grad som männens. Detta
            diskuterades här i riksdagen så sent som i förra veckan i samband
            med debatten om
          </note>
          <note>
            AU17 -- förslaget till ny jämställdhetslag. I
          </note>
          <note>
            reservationer till det betänkandet betonade vi hur angeläget
            det är att förbättra just kvinnors arbetsmiljöer. Arbetsmiljökommissionens
            kartläggning visade ju att de mest utsatta arbetena utförs av
            kvinnor. Jag vill här säga att det för att förbättra kvinnors
            arbetsmiljö är viktigt att också ta vara på de möjligheter som
            nu ges genom arbetslivsfonden. Arbetslivsfondens medel är avsedda
            för åtgärder inom företagen till gagn för deras anställda. Då
            är det av stor vikt att fondernas pengar används aktivt för att
            förbättra kvinnors arbetsliv. Det finns där i dag stora brister.
          </note>
          <note>
            I reservation 24 och i motion A43 av Stina
          </note>
          <note>
            Gustavsson och Marianne Andersson i Vårgårda tas frågan om elöverkänslighet
            upp. I motionen krävs att forskningen på området skall intensifieras
            och att någon lämplig instans skall få i uppdrag att utfärda föreskrifter
            eller allmänna råd om elöverkänslighet. Av betänkandet framgår
            klart att det här finns olösta frågor. En hearing har varit anordnad
            där det bl.a. redovisades forskningsresultat och hälsoeffekter.
            Det anges nu också att ett nytt seminarium skall hållas om ungefär
            ett år.
          </note>
          <note>
            Vi anser i centern att detta brådskar och att man måste göra
            något snabbt. Frågan om elöverkänslighet tas faktiskt inte på
            riktigt allvar, och de drabbade kan få diagnosen psykiska besvär.
          </note>
          <note>
            Det betyder att handläggningen från samhällets sida kan bli godtycklig.
            Det är alltså viktigt att snabbt ta tag i dessa speciella problem.
          </note>
          <note>
            I reservation 34 har vi tagit upp patientavgifter inom företagshälsovården.
            I motsats till propositionens förslag anser vi -- det är en gemensam
            reservation från centern, moderaterna och folkpartiet -- att avgifterna
            inom företagshälsovården inte skall slopas genom ett beslut i
            riksdagen. Det är en fråga som i stället bör kunna överlämnas
            till de berörda intressenterna.
          </note>
          <note>
            I ett särskilt yttrande har vi tagit upp bl.a.
          </note>
          <note>
            introduktion och inskolning av nyanställda. Vi menar att detta
            är frågor som bör ges hög prioritet både i företagen och vid yrkesinspektionens
            tillsyn.
          </note>
          <note>
            Framför allt gäller det ungdomar. Arbetsskadorna hos ungdomar
            fortsätter att öka. 1989 skadades
          </note>
          <note>
            1 600 ungdomar under 18 år. Det finns statistik som bekräftar
            att många minderåriga får för kort introduktion. Alltför snabbt
            lämnas de ensamma i sitt arbete utan att en arbetsledare tar ansvar
            för inskolningsperioden. Enligt arbetarskyddsstyrelsen sker mer
            än 10 % av ungdomsolyckorna redan under den första veckan på det
            nya arbetet. 90 %
          </note>
          <note>
            av alla olyckor bland ungdomar på arbetsplatserna inträffar under
            sommaren. Oraken är ofta att introduktionen varit bristfällig.
          </note>
          <note>
            Det är inte bara för ungdomar som introduktionen till ett nytt
            arbete är ofullständig. Även om ungdomar kan anses utgöra en särskilt
            utsatt grupp krävs det att alla nyanställda erbjuds obligatoriska
            introduktionsprogram på arbetsplatsen. Vi anser att detta är oerhört
            viktigt.
          </note>
          <note>
            Jag vill ansluta mig till reservation 26 av Anna
          </note>
          <note>
            Horn. Det gäller kravet på en analys av ensamarbetets problem.
            Detta har vi haft uppe tidigare i anledning av centermotion. Mycket
            har hänt också på detta område. I betänkandet redovisas det bl.a.
            att arbetarskyddsstyrelsen har utfärdat nya föreskrifter om att
            omvårdnadsarbete i enskilt hem inte får utföras som ensamarbete
            om arbetstagaren riskerar att utsättas för våld eller hot.
          </note>
          <note>
            Det är bra.
          </note>
          <note>
            Men det finns fler områden och fler yrkesgrupper.
          </note>
          <note>
            Låt mig peka på t.ex. lantbruket. Tidigare var det ett område
            med gynnsamma psykosociala förhållanden, men under senare år har
            det haft en negativ utveckling. Flera faktorer har samverkat till
            detta. En faktor är den mycket starka förändring som har skett
            och sker på landsbygden och inom svenskt lantbruk. Lantbruket
            är i dag ett utpräglat enmansarbete. Känslan av ensamhet och isolering
            är ganska utbredd. Det sociala nätverket på landsbygden håller
            i vissa avseenden på att lösas upp, bl.a. beroende på kraftig
            utglesning.
          </note>
          <note>
            Lönsamheten har försämrats, och oron inför framtiden är i dag
            stor hos många lantbrukare.
          </note>
          <note>
            Jag tror att det är viktigt att få en analys av de ensamarbetandes
            situation. Det finns fler grupper än dem jag pekat på. Vi behöver
            en analys av levnadsförhållanden, psykosocial belastning och hälsa.
          </note>
          <note>
            Fru talman! Jag vill till sist betona att arbetsmiljöfrågorna
            är viktiga. Även om vi i dag kommer att flytta fram positionerna
            ytterligare finns det fortfarande saker att göra. Jag har pekat
            på några saker. Det handlar i en del frågor kanske inte om så
            stora grupper eller så många människor, men enligt vårt sätt att
            se är det för den skull inte mindre viktigt. Det handlar ju ändå
            ytterst om de enskilda människorna som berörs ute på arbetsplatserna.
          </note>
          <note>
            Med detta vill jag yrka bifall till reservationerna 24
          </note>
          <note>
            och 34. I övrigt yrkar jag bifall till utskottets hemställan.
          </note>
          <note type="speaker">
            Anf. 11 LARS-OVE HAGBERG (v):
          </note>
          <note>
            Fru talman! Vi inleder vänsterpartiets motion med att tala om
            att vi är besvikna. Man blir naturligtvis besviken efter att ha
            följt arbetsmiljöfrågan under en rad år och hört många i ansvarig
            ställning säga att det är en av våra viktigaste frågor. I valrörelsen
            år 1988 ansågs det vara den allra viktigaste frågan, åtminstone
            för LO-grupperna. Det lovades att man skulle ta itu med arbetsmiljöproblemen.
            När man sedan ser på slutresultatet, nästan tre år därefter, finner
            man att det i praktiken egentligen inte har skett någon större
            förändring. Det är naturligtvis mycket tragiskt, framför allt
            för människor som arbetar i arbetsmiljöer som inte alls är bra
            och som kanske ser framför sig arbetsuppgifter som kan vara mycket
            besvärande. Regeringen har faktiskt inte lagt fram något förslag
            av konkret innebörd som man i dag skulle kunna säga förbättrar
            arbetsmiljön.
          </note>
          <note>
            Man satsar på rehabilitering av människor, och man satsar på
            vissa arbetsplatser, och det är mycket bra.
          </note>
          <note>
            Det är nödvändigt att göra det. Men detta gäller inte för framtiden.
            Vi skapar nya arbetsorganisationer varje dag. De förändras, och
            i det sammanhanget är rehabiliteringen inte mycket värd. Det är
            från den utgångspunkten man måste se det. Man gör samma fel nu
            som när lagen tillkom år 1978. Man vidtar inga åtgärder för att
            se till att arbetsorganisationerna förbättras. Förslagen som gäller
            samordning mellan arbetsmiljölagen och medbestämmandelagen saknas.
            De har troligen skickats till en utredning igen. Någon skall titta
            på dessa frågor, och man kan inte lägga fram förslagen och ha
            några åsikter. Det är den avgörande frågan.
          </note>
          <note>
            Vilka förslag läggs då fram? Det skulle kunna bli litet mera
            av brottsbekämpning mot oresonliga arbetsgivare. Man skulle kunna
            göra några förändringar i målskrivningen, vilket är bra. Detta
            har dock ringa värde konkret för arbetsmiljön. Men det kanske
            har ett politiskt värde att man ställer sig bakom detta, och det
            skall inte jag ta bort.
          </note>
          <note>
            Det handlar således om svikna löften. Jag skulle vilja säga att
            detta vallöftessvek är värre än de övriga sveken om skatteomläggningens
            effekter, sjukförsäkringen och föräldraförsäkringen. I regel rör
            det sig om kvantitativa ingrepp där man försämrar, men i det här
            fallet låter man bli att göra något som verkligen berör människor.
            Det är avgörande för människans liv eller död, hälsa eller ohälsa
            och trivsel eller vantrivsel i tillvaron. Därför tycker jag att
            det här är avsevärt mycket värre.
          </note>
          <note>
            Jag tror också att man nonchalerar den här frågan och låter andra
            krafter i samhället bestämma på vilken nivå man vill ha arbetsmiljön
            när det gäller lagstiftningen. Vi har en stor debatt om att Sverige
            halkar efter och att Sverige är slut som industrination. En del
            tycker här, vilket jag kunde märka, att vi inte skall ha någon
            arbetsmiljö efter industrimåttstock, samtidigt som man hävdar
            att vi skall öka vår konkurrenskraft. Dessa argument går inte
            riktigt ihop.
          </note>
          <note>
            Det har här talats om arbetsmiljön och vad som är utgångspunkten
            för vår konkurrenskraft. Jag instämmer i den analys därav som
            presenterades i
          </note>
          <note>
            Aftonbladet häromdagen. Men det är faktiskt den bristande produktiviteten
            som i dag är Sveriges stora problem. Det man inte berör och den
            fråga man inte törs ta upp är arbetsorganisationerna, människors
            inflytande och engagemang. Det är just detta som helt ställs åt
            sidan, som det måste handla om framöver. Om alla människor i samhället
            skall vara välutbildade och vi skall ha en hög teknisk standard
            måste vi ha en demokratisk arbetsorganisation, och då utgör arbetsmiljön
            en hörnpelare.
          </note>
          <note>
            Jag vill erinra om att när det gäller arbetsmiljön har vänsterpartiet
            ett mångårigt förflutet. Hittills har det varit så att det vi
            föreslår har varit något av morgondagens förslag. Vi drev asbestfrågan.
            I
          </note>
          <note>
            början av 80-talet blev det till sist beslut om förbud.
          </note>
          <note>
            Det tog tio år. När 1978 års lag kom till påpekade vi det allvarliga
            i att inte makten i företaget fanns med om människor skulle bli
            utslitna. Arbetsmiljölagen kunde inte göra något åt belastningsskador
            och förslitningsskador. Det var i stort sett förhandlingsfrågor
            och MBL-frågor. Vi ville ha in dessa frågor i arbetsmiljölagen.
            Vad hände?
          </note>
          <note>
            Hanteringen av belastningsskador utgjorde ändock grunden för
            1988 års vallöften, men nu gör man ingenting. Vi utgår ifrån att
            de arbetande och arbetsgivarna inte har något gemensamt intresse.
          </note>
          <note>
            Arbetsgivarna har ett rent ekonomiskt intresse medan de arbetande
            har sin hälsa att ta hänsyn till.
          </note>
          <note>
            Med denna utgångspunkt föreslår vi att fackliga organisationer
            och skyddsombud skall ha rätt att stoppa farligt arbete, även
            om det inte föreligger någon akut risk för skada. Den enskilde
            arbetaren skall få möjlighet att ställa rättsligt skyddade krav
            på arbetsköparen och kunna gå vidare. Den enskilde skall kunna
            vägra att utföra ett farligt arbete. Arbetsköparens skall åläggas
            ett strikt straffrättsligt ansvar för arbetsmiljöbrott. Man måste
            ha en morot eller ett tvång -- t.ex. i form av företagsbot --
            för arbetsgivaren -- så att denne ser till att förbättra arbetsmiljön.
          </note>
          <note>
            Arbetarskyddsstyrelsen måste ha en mera offensiv inriktning.
            Föreskrifterna skall vara tvingande.
          </note>
          <note>
            Skiftarbete skall endast godkännas i undantagsfall.
          </note>
          <note>
            Ackord skall minskas eller förbjudas. Det är en lång rad av åtgärder
            som vi föreslår. Alla förslag har den utgångspunkten att de skall
            värna om arbetsmiljön och den enskilde som arbetar i den. Vi anser
            att regeringens förslag är alltför vaga. Det är egentligen svårt
            att förstå att hela utredningsapparaten med arbetsmiljökonventionen
            drogs i gång utan att det kommer mer på bordet och blir resultat
            i propositionen.
          </note>
          <note>
            Vi har en dålig arbetsmiljö, och den förbättras tyvärr inte.
            Utvecklingen i samhället går fortare än åtgärderna för att förbättra
            arbetsmiljön sätts in.
          </note>
          <note>
            Det allvarliga är nog att arbetssjukdomarna ständigt ökar. Vi
            kan ta till åtgärder när det gäller arbetsskador och olyckor i
            större utsträckning. Vi känner till mycket av som händer, och
            vi kan minska olycksfallen. Men däremot ökar arbetssjukdomarna.
            Alla undersökningar visar att mörkertalen är mycket stora. Sjukdomar
            och skador anmäls inte. Man får därför egentligen ingen bild av
            vilka problem arbetslivet förorsakar och som hamnar i samhällets
            vård -- och omsorgsapparat. Många människor blir egentligen mycket
            sjuka av att arbeta, och vi har inget bra grepp om det i dag.
            Det är ett problem. Denna utgångspunkt bör vara mycket viktig
            när man fastställer hur man skall klara av arbetsmiljön i fortsättningen.
          </note>
          <note>
            Arbetsmiljön har således stor betydelse för de anställda, men
            arbetsköparna har ekonomiska intressen. Lagen måste därför formuleras
            utifrån makten i företagen. Om man även i fortsättningen har en
            lag där det förutsätts att arbetsgivare och arbetstagare har ett
            gemensamt intresse tror jag att man missar en stor del av det
            som kan göras. Det är trots allt så att arbetsgivaren har sitt
            huvudsakliga intresse formulerat i aktiebolagens 12 kap. 1 §
          </note>
          <note>
            andra stycket där det står att det huvudsakliga intresset är
            att bereda aktieägarna vinst. Det kan väl knappast någon bestrida.
            Att då tro att man i samverkan skall kunna klara av arbetsmiljön
            är väl en illussion som redan har krossats. Boven är de kortsiktiga
            vinstkraven, som ökar än mer. Vi vet ju att riksdagens och regeringens
            hantering av ekonomiska kalkyler och utsikter ändras med tre månaders
            intervaller. Hur går det då till i företagen när man har den inriktningen?
            Var får arbetsmiljöfrågorna plats?
          </note>
          <note>
            Det har byggts en lagstiftning på klasssamarbetet, där statsapparaten
            och alla organisationer skall vara företrädda tillsammans. Detta
            är det klassiska klassamarbetet. När man nu från regeringens sida
            bygger upp hela den här lagen säger man ironiskt nog från svenska
            arbetsgivareföreningen att man inte vill vara med. Man kan däremot
            tänka sig att vara med i underkommittéer och annat, men man vill
            inte ta ansvar för statsapparaten och ha någon kooperativ ordning.
            Det är ganska intressant. Man hade dock kunnat hoppats att det
            hade varit fackföreningsrörelsen som hade haft dessa invändningar
            och sagt att det rör partsfrågor, att man inte kan överta statens
            roll och sitta göra upp om det som riksdagen, lagstiftaren, borde
            bestämma. Vad händer nu? SAF går ur detta men kommer att sitta
            med i arbetsgrupper och bedriva lobbyverksamhet. Vad har socialdemokratin
            för åsikt om detta? Vad har man för framförhållning?
          </note>
          <note>
            Vad händer med svensk lagstiftning. Jag vet inte om det är Kjell
            Nilsson eller Mona Sahlin som har funderat över detta, men nog
            borde man väl ägna en tanke åt det. En av hörnpelarna i socialdemokratins
            bygge rasar nu. Jag har inte sett till några motdrag från regeringens
            sida.
          </note>
          <note>
            Hur skall arbetsmiljölagens intentioner kunna förverkligas? I
            arbetsmiljölagen står oerhört mycket som är vackert och fint,
            och jag har haft skäl att instämma i det många gånger. Förverkligandet
            utgör däremot ett problem. Arbetarskyddsverket, arbetarskyddsstyrelsen
            och yrkesinspektionen har en roll. De skall fylla ramlagen med
            något vettigt.
          </note>
          <note>
            Hittills har de sagt att de skall ta det mycket försiktigt, och
            de har haft en mycket låg profil.
          </note>
          <note>
            Normgivningen har gått mycket långsamt, och hela föreskriftskarusellen
            har varit mycket vag. Det har kommit mycket kritik från arbetarna
            därför att det inte händer någonting. Från vänsterpartiet har
            vi sagt och krävde återigen som inriktning för arbetsmiljöpolitiken
            att föreskrifterna skall vara formulerade på ett sådant sätt att
            de är mer precisa, ställer krav på den som har ansvar för arbetsmiljön
            -- dvs. företag och myndigheter -- och ger stöd i förhandlingar
            till den arbetande parten.
          </note>
          <note>
            Man kan knappast säga att utvecklingen har gått i den riktningen.
          </note>
          <note>
            Dessutom finns det synpunkter på arbetsmiljö och ekonomi. Man
            utgår ifrån att föreskriftsarbetet skall medföra någon form av
            ekonomisk nytta. Man gör en kalkyl där man ställer kostnaden för
            en åtgärd i relation till den nytta man åstadkommer.
          </note>
          <note>
            Det kanske man måste göra. Men om man gör det på arbetsmiljöområdet
            och vet att det leder till skador och ohälsa, får det orimliga
            konsekvenser.
          </note>
          <note>
            Högsta visdom är i dag att om effekterna av en satsning på en
            och en halv miljon inte blir tillräckligt stora, kommer inte arbetarskyddsverkets
            styrelse att föreslå några föreskrifter. Det är då inte ekonomiskt
            realistiskt.
          </note>
          <note>
            Människor kan dock bli sjuka. Det kanske bara blir
          </note>
          <note>
            25 när man har tänkt sig 100, och då offrar man 25.
          </note>
          <note>
            Riksdagen borde naturligtvis ta avstånd från denna typ av resonemang
            och värderingar. Det är egentligen inte arbetarskyddsverkets fel,
            utan lagens ramlagskaraktär där brukarintressen och lönsamhetsintressen
            får stå som motpoler. Det är en helt obegriplig ståndpunkt om
            man vill hävda arbetsmiljöns betydelse.
          </note>
          <note>
            Vår utgångspunkt är således att fackföreningarna behöver maktmedel.
            Som jag sade tidigare föreslår vi en rad sådana maktmedel. När
            det gäller frågan om att stoppa farliga arbeten reserverade man
            sig t.o.m. från LO centralt i arbetsmiljökommissionen till förmån
            för att skyddsombuden skulle få avbryta arbete som inte är direkt
            livshotande, vilket egentligen är innebörden av dagens lagparagraf.
          </note>
          <note>
            Vänsterpartiet har alltså stöd av LO centralt, mot regeringens
            förslag och mot tre nöjda borgerliga partierna. Om man vill stärka
            det lokala arbetsmiljöarbetet, och lägga tyngdpunkten på syddsombud
            och fackföreningar är ett stopp faktiskt oerhört stimulerande.
          </note>
          <note>
            Vi i vänsterpartiet vill inte stanna vid att enbart låta skyddsombud
            ha möjlighet att stoppa arbete som ger skada. Även fackföreningar
            skall kunna göra det.
          </note>
          <note>
            Man kan även fundera över om vår arbetsrättslagstiftning över
            huvud taget skall förbjuda strejker när det gäller frågan om arbetsmiljö.
            Arbetsmiljöstrejk borde kunna accepteras.
          </note>
          <note>
            Nu föreslår regeringen att det i brottsbalken skall införas ett
            särskilt arbetsmiljöbrott. Frågan lyfts upp i och med detta. Men
            som vi sagt i vår motion är regeringen som vanligt släpphänt.
            De som skall bevisa att skada har skett på grund av oaktsamhet
            eller på grund av att en mängd saker har försummats vet hur svårt
            det är att fälla någon i sådana fall. Vi i vänsterpartiet menar
            därför att företag och myndigheter måste ha ett strikt ansvar
            på den här punkten.
          </note>
          <note>
            Detta ansvar bör utformas med utgångspunkt i att de arbetande
            inte har makten över sin arbetssituation. Det är så att arbetet
            organiseras på arbetsköparens premisser. Det gäller arbetsorganisation,
            löneform, arbetspass, utbildning, egentligen allt, därför bör
            arbetsköparen också ha ansvaret.
          </note>
          <note>
            En naturlig följd av regeringens förslag i proposition 1990/91:140
            angående ett bättre befästande av arbetsgivarens eller arbetsköparens
            strikta ansvar för arbetsmiljön borde också vara att arbetsgivaren
            eller arbetsköparen kan dömas vid skador och sjukdomar.
          </note>
          <note>
            En viktig fråga angående arbetsmiljön är naturligtvis löneformer
            och ackord. Det gäller inte bara industrin utan servicesektorn
            och den privata sektorn. Det gäller över huvud taget vilka krav
            man ställer på dem som arbetar. Löneformen har betydelse. Nu har
            regeringen lagt fram förslag om att löneformen skall beaktas i
            lagstiftningen. Det har även tidigare stått att vi skall ha en
            bra arbetsmiljö, men nu har ytterligare en detalj tillkommit,
            nämligen hur den skall beaktas.
          </note>
          <note>
            Vi i vänsterpartiet vill ha en strikt lagstiftning, så att man
            kan se till att ackordsliknande arbetsuppgifter förbjuds. Det
            är ett led i att få en bra arbetsorganisation.
          </note>
          <note>
            Olika typer av premier, närvaropremier och liknande belöningssystem
            kan näppeligen stimulera till en bra arbetsmiljö, en bra arbetsorganisation
            eller en bra sammanhållning i arbetet. Det bör förbjudas i lag.
            Vill man ha ett oerhört konkurrenskraftigt näringsliv bör vi naturligtvis
            sträva efter att få engagerade människor som inte känner tvång
            inför sin arbetssituation.
          </note>
          <note>
            Den psykosociala arbetsmiljön som var ett stort debattämne tidigare
            och som behandlades i ett särskilt litet häfte, där man inte på
            något sätt kunde närma sig den psykosociala frågan, handlar egentligen
            om vårt välbefinnande och om MBL.
          </note>
          <note>
            Det är vad som nu saknas. Det går man totalt förbi.
          </note>
          <note>
            Visserligen kan man säga att det är väldiga problem med den psykosociala
            arbetsmiljön, men egentligen handlar det om arbetsorganisationens
            innehåll och om hur MBL utformas. Hur många arbetsskador och olycksfall
            skall vi tillåta i vårt land? Och jag skulle vilja beteckna att
            detta i dagens situation inte blir bättre utan att vi snarare
            kan se en försämring, vilket egentligen är ett nederlag för vårt
            samhälle och ett nederlag för den organisation och den utveckling
            som vi har haft i samhället samt för arbetsmiljölagen och dess
            premisser.
          </note>
          <note>
            Fru talman! Vänsterpartiet står naturligtvis bakom alla sina
            reservationer i betänkandet, men jag yrkar bifall till reservationerna
            3, 5 och 19.
          </note>
          <note>
            Anf. 12 ANNA HORN AF RANTZIEN
          </note>
          <note>
            (mp):
          </note>
          <note>
            Fru talman! Under årens lopp har ju arbetsmiljön genomgått förbättringar.
            Men samtidigt förändras både företag och processer; nya ämnen,
            verktyg och maskiner kommer in i hanteringen. Det gör att vi på
            alla nivåer måste vara uppmärksamma och anpassa lagar och bestämmelser
            efter de nya förhållandena.
          </note>
          <note>
            I en motion från allmänna motionstiden beskrev vi vår syn på
            det goda arbetet i dess naturliga beroende av en mängd kringförhållanden,
            t.ex.
          </note>
          <note>
            möjlighet till kortare och flexibel arbetstid, trivsam och sund
            miljö, företag i mänsklig, överblickbar storlek, där de anställda
            har möjlighet att påverka och ta eget ansvar.
          </note>
          <note>
            Något som mera sällan nämns är att arbetsmiljön naturligtvis
            påverkas av den yttre miljön och att alla på arbetsplatsen påverkas
            av de båda miljöerna i förening. Miljöpartiet de gröna har ofta
            påpekat att gränsen mellan arbetsmiljö och yttre miljö inte är
            distinkt, men vi har inte fått mycket gensvar. Efter det att vi
            i en motion har yrkat på att man skall ta hänsyn till detta, särskilt
            i de områden där den yttre miljön är svårt nedsmutsad, kom signaler
            från regeringshåll bl.a. i propositionen, om att detta förhållande
            skulle observeras. Jag har också sett att en enskild socialdemokratisk
            riksdagsman har väckt en liknande motion. Kanske är det snart
            tid för ett gemensamt beslut om att yrkesinspektionen bör lägga
            stor vikt vid att sammanväga riskerna för arbetsmiljö och yttre
            miljö. Till att börja med borde de mest utsatta arbetsmiljöerna
            i de sämsta yttre miljöerna kartläggas och observeras.
          </note>
          <note>
            I samma översiktliga motion betonar vi också behovet av en grönare
            syn på ekonomin, vari miljöfrågorna -- överlevnadsfrågorna --
            överordnas de ekonomiska frågorna för att vi skall få ett friskt
            och långlivat samhälle. En god början görs nu genom att det ofullständiga
            BNP-begreppet börjar sättas i fråga.
          </note>
          <note>
            I en annan motion drar vi fram problemet med att s.k. besvärliga
            personer ''oskadliggörs'' genom att man sätter dem på meningslösa
            arbetsuppgifter.
          </note>
          <note>
            Det är naturligtvis oacceptabelt att tillgripa en sådan lösning.
            Personalledning och fack bör kunna lösa sådana problem gemensamt
          </note>
          <note>
            Med de högteknologiska hjälpmedlen har vi fått utmärkta arbetsredskap,
            men också nya hälsoproblem, som uppkommer som synergistiska, och
            därmed också svårspårade, hälsoeffekter.
          </note>
          <note>
            Metallsyndromen och de ökande doserna av elektromagnetisk strålning
            utgör sådana kombinationer där forskarna ännu måste erkänna att
            de inte kan överskåda effekterna på levande organismer. Så kommer
            det också berättelser om personer, som efter långt lidande, fullständigt
            oförstående från läkare och diagnosen psykiska besvär äntligen
            får upprättelse när det konstateras att de är elallergiska. Också
            centerpartiet har tagit upp elöverkänslighetens problem och kräver
            ytterligare forskning.
          </note>
          <note>
            För en kort tid sedan kom en rapport om att man med psykoterapi
            kunde ''bota'' elallergi. Det är enligt min mening ganska chockerande
            att ta bort kroppens varningssignaler och påstå att det leder
            till bättring. Vad händer i kroppens celler vid fortsatt bestrålning
            när varningssignalerna satts ur spel? Inte släcks en branda av
            att man stängt av brandvarnaren.
          </note>
          <note>
            Vi har gett regeringens beskrivning av den goda arbetsmiljön
            beröm och föreslår att den skall kunna tjäna som rättesnöre för
            Sveriges ståndpunkter i arbetsmiljöfrågorna vid överläggningarna
            om EG-
          </note>
          <note>
            harmoniseringen. Utskottet svarar välvilligt att detta inte kan
            anses vara erforderligt, och vi hoppas att så är fallet.
          </note>
          <note>
            De ensamarbetandes arbetsmiljö kan ge många människor svåra problem,
            då de just genom att de arbetar ensamma inte uppmärksammas i samma
            grad som övriga. De ensamarbetandes problem behöver analyseras,
            särskilt vad beträffar den hos dem ofta bristande stimulansen
            i arbetet -- även om det naturligtvis finns ensamarbetande som
            i sitt arbete finner tillräcklig stimulans.
          </note>
          <note>
            Centern har tidigare väckt en motion om detta, och jag hörde
            nyss att man i centern stöder den också i dag.
          </note>
          <note>
            Vad beträffar de förslag som gäller företagshälsovården har vi
            inom miljöpartiet inte lagt fram någon egen motion. Företagshälsovården
            bör dock enligt vår mening, som tidigare avsetts, främst inriktas
            på förebyggande åtgärder. När det gäller patientavgifter eller
            inte anser vi att den förebyggande vården också i fortsättningen
            skall vara avgiftsfri. Vi får väl återkomma med egna motioner
            om detta vid nästa motionstillfälle.
          </note>
          <note>
            I ett särskilt yttrande tillsammans med centern och folkpartiet
            liberalerna instämmer vi med regeringen om att personalekonomiska
            redovisningar bör bli allmänt förekommande, men naturligtvis bör
            både redovisningens innehåll och frågan om vem som skall ta emot
            informationen diskuteras ingående. Viktigt är det i detta som
            i så många andra sammanhang att man inte gör intrång i den personliga
            integriteten.
          </note>
          <note>
            Det här korta inlägget slutar jag med deklarationen att vi naturligtvis
            stöder alla reservationer där vi finns med och att vi yrkar bifall
            till reservation 4, 12
          </note>
          <note>
            och 26.
          </note>
          <note type="speaker">
            Anf. 13 KJELL NILSSON (s):
          </note>
          <note>
            Fru talman! Vi kan konstatera, och har gjort det flera gånger
            i kammaren, att ser man internationellt på arbetsmiljöarbetet
            finner man att Sverige och svensk fackföreningsrörelse befinner
            sig i främsta ledet i hela världen. Vi är trots detta inte nöjda,
            eftersom det finns problem ute på arbetsplatserna.
          </note>
          <note>
            Det är emellertid på sin plats att poängtera att det av socialdemokratin
            och fackföreningsrörelsen har gjorts stora insatser för att det
            skall bli trygga och bra arbetsplatser i vårt land. Det är nu
            roligt att se att vi kan flytta fram positionerna ytterligare.
            Från socialdemokratins och utskottsmajoritetens sida är vi mycket
            nöjda med den proposition som arbetsmarknadsministern har lagt
            fram. I det arbetet har arbetsmiljökommissionens slutsatser legat
            till grund.
          </note>
          <note>
            Vi tillstyrker förslagen i propositionen på alla punkter utom
            en. Det gäller 500 milj.kr. ur arbetslivsfonden. Vi är övertygade
            om att propositionen kommer att bli ett alldeles utomordentligt
            fint instrument för att man skall kunna bygga vidare mot det goda
            arbetet. Det rör sig inte om de sista förslagen för att förbättra
            arbetsmiljön, men det är en bra bit på väg. I
          </note>
          <note>
            propositionen tas de saker upp som är så svåra att lösa. Här
            kan arbetslivsfondens insatser bli betydelsefulla. De arbetsorganisatoriska
            frågorna har nu mycket stor betydelse. Bl.a.
          </note>
          <note>
            belastningsskadorna är i dag ett av de svåraste gisslen på arbetsplatserna.
            Även de psykosociala arbetsmiljöfaktorerna tas upp, vilka också
            är svåra att hantera. Här betyder de miljarder som finns i arbetslivsfonden
            enormt mycket för att man skall kunna lösa de här mycket svårlösta
            problemen.
          </note>
          <note>
            Vidare tas också arbetstagarnas möjligheter att delta i utformningen
            av sitt eget arbete upp. Detta har kanske varit en av de mest
            negativa bitarna. I
          </note>
          <note>
            många arbeten har man haft mycket små möjligheter att påverka
            och utveckla sitt eget arbete. Detta är en av de verkligt angelägna
            frågorna som måste lösas, om vi skall få en bättre psykosocial
            situation för dem som arbetar på våra arbetsplatser. Det här ger
            också arbetsgivarna ett större ansvar för att systematiskt arbeta
            på arbetsmiljöområdet. Det har tidigare mycket ofta varit relativt
            bra, men det har funnits en benägenhet att säga: De här frågorna
            om arbetsmiljö skjuter vi till skyddskommittén, det får skyddskommittén
            sköta om. Nu ligger frågorna under arbetsgivaransvaret, och det
            tycker vi är bra.
          </note>
          <note>
            Skyddskommittéerna kommer ändå att ha fullt upp med arbete och
            kan ge goda råd till ledningen på arbetsplatserna när det gäller
            förbättringar av arbetsmiljön.
          </note>
          <note>
            Beträffande rehabiliteringsarbetet förhåller det sig på samma
            sätt. Det sägs klart ifrån att detta arbete skall planeras och
            att arbetsgivaren skall ha det totala ansvaret för att rehabiliteringen
            av de arbetande får en god lösning.
          </note>
          <note>
            En annan fråga som under en längre tid har varit föremål för
            diskussion och där det funnits stort intresse gäller det arbetsmiljöansvar
            som nu införs för dem som arbetar med bl.a. projektering av byggnader.
            Det gäller arkitekter, statistiker m.fl.
          </note>
          <note>
            Nu får de ett ansvar för att de förslag som läggs fram överensstämmer
            med god arbetsmiljö. Detta ger också Sverige möjlighet att ansluta
            sig till ILO-
          </note>
          <note>
            konventionen på området, vilket inte var möjligt före denna lagändring.
            Det är ju också så, att de hälsorisker som förekommer oftast återfinns
            på de arbetsplatser där det är ensidiga arbeten och där det finns
            små möjligheter till utveckling. Ofta rör det sig om kvinnlig
            arbetskraft. Det är betydelsefullt att just arbetslivsfondens
            pengar kan användas för utveckling på detta område. Då blir det
            också möjligt att förverkliga det goda arbetet för alla på våra
            arbetsplatser.
          </note>
          <note>
            Det framhålls också att man skall undvika ett starkt styrt och
            bundet arbete. Det är mycket positivt för arbetsmiljön. Det står
            också att betydelsen av löneformen och arbetstiderna skall beaktas
            ute på arbetsplatserna. Arbetsgivaransvaret för arbetsanpassning
            och rehabilitering måste innebära att vi kan flytta fram positionerna
            på ett alldeles utomordentligt sätt. Skyddskommittén får då större
            möjligheter att arbeta med andra angelägna frågor.
          </note>
          <note>
            Yrkesinspektionens rådgivande verksamhet bör minskas. Därmed
            ökas myndighetsfunktionen.
          </note>
          <note>
            Yrkesinspektionen har en fin regional organisation på arbetsmiljöområdet,
            och det är angeläget att man får ägna mer av sin tid till föreläggande,
            inspektion och annat. Vi tycker alltså att detta är bra.
          </note>
          <note>
            Under en lång tid har man diskuterat hur mycket av företagshälsovårdens
            arbete som skall få vara sjukvård. I dag kan vi, som några har
            gjort före mig, konstatera att sjukvården omfattar för stor del
            av företagshälsovårdens arbete. Det bör bli mer förebyggande arbete
            och mindre vård. Det föreslås också att inga avgifter skall få
            tas ut. Det finns delade meningar. Somliga säger, att tar vi bort
            patientavgifterna också för sjukvården, kommer pressen på företagshälsovården
            att bli sådan att sjukvården i realiteten kommer att öka. Detta
            kan vi läsa i några reservationer till betänkandet, men även företagsläkare
            och andra inom företagshälsovården befarar detta. Det bör vara
            en uppgift för dem som arbetar inom företagshälsovården att se
            till att så inte blir fallet.
          </note>
          <note>
            Man kan utan vidare vara överens om att man bör eftersträva att
            det blir mindre av vanlig sjukvård inom företagshälsovården. Företagshälsovården
            har en alldeles utomordentligt viktig uppgift i arbetsmiljöarbetet.
            Ett gott samarbete mellan företagshälsovården och de fackliga
            organisationerna och skyddskommittéerna kan vara en garant för
            en god arbetsmiljö.
          </note>
          <note>
            Så, fru talman, några kommentarer till vad utskottsrepresentanter
            före mig har sagt. Mona
          </note>
          <note>
            Saint Cyr ondgör sig över skyddsombudens situation och tycker
            att yrkesinspektionen och arbetslivsfonden är någonting helt onödigt.
            Så länge jag har arbetat med arbetsmiljöfrågor i fackligt arbete
            och under min tid i riksdagen har moderaterna haft samma inställning.
            Man talar illa om arbetsmiljöarbetet och vill minska medlen till
            arbetarskyddet och arbetsmiljöarbetet. Därför är det naturligt
            att man också vill avskaffa arbetslivsfonden, som ju ger unika
            möjligheter att forska och flytta fram positionerna i arbetsmiljöarbetet.
            Det är ganska naturligt att
          </note>
          <note>
            Mona Saint Cyr å moderaternas vägnar vill ta bort
          </note>
          <note>
            15 miljarder kronor. De gör, menar hon, ingen nytta utan bör
            pytsas ut till företagen där de antas göra mycket större nytta.
            Nej, Mona Saint Cyr, det gör de inte. Pengarna kommer i så fall
            inte att användas lika effektivt för arbetsmiljöförbättrande åtgärder
            som om de fördelas på ett bra sätt inom arbetslivsfonden.
          </note>
          <note>
            Charlotte Branting pratar om kvinnors arbetsmiljö.
          </note>
          <note>
            Vi har samma uppfattning i den frågan och den är viktig. Charlotte
            Branting underströk också att vi flyttar fram positionerna med
            det nya förslag som utskottet tillstyrker.
          </note>
          <note>
            Hon kom också in på det internationella arbetet och det är ganska
            intressant. Hon undrar när vi skall börja hjälpa öststaterna,
            så att de också kan få en något så när dräglig situation.
          </note>
          <note>
            Fackföreningsrörelsen har gått i spetsen för arbetsmiljöarbetet
            tillsammans med socialdemokratin. Båda dessa rörelser är djupt
            internationellt engagerade. Det finns därför all anledning att
            också se framtiden an med tillförsikt.
          </note>
          <note>
            Vi vill arbeta internationellt och vårt kunnande på det här området
            kommer andra länder till del. Så kommer också att ske med det
            arbete som rör öststaterna. Detsamma gäller när vi börjar närma
            oss EG. Arbetarskyddsstyrelsen bedriver också ett internationellt
            arbete och bidrar i det arbetet med många goda uppslag och idéer
            om hur man skall lösa problemen.
          </note>
          <note>
            När Charlotte Branting kom in på företagshälsovården förstod
            jag inte riktigt om hon tyckte att även företagshälsovården skulle
            fungera som ett husläkarsystem. Det tycker i vart fall inte vi.
            Vi tror, som jag sade tidigare, att företagshälsovården behöver
            minska den vanliga sjukvården till fördel för den förebyggande
            vården.
          </note>
          <note>
            Att hon vill föra över mer pengar från arbetslivsfonden än utskottet
            tillstyrker -- 1 miljard kronor -- är inte så konstigt. Hon var
            företrädare för sitt parti när arbetslivsfonden diskuterades och
            tyckte att det var helt onödigt att avsätta pengar till arbetslivsfonden.
            Skall man se det så, har fru
          </note>
          <note>
            Branting inte några pengar att satsa på någonting annat. Hon
            har sannerligen inte medverkat till att införa denna fond. Det
            var socialdemokratin och centern som gjorde det.
          </note>
          <note>
            Charlotte Branting ställde också några direkta frågor och dem
            kan jag svara snabbt på. Finns det anledning att bistå öststaterna?
            Ja, det tycker jag.
          </note>
          <note>
            Det är jag övertygad om att man också kommer att göra. Sjukvård
            inom företagshälsovården, handlade en fråga om. Ja, i någon mån
            tycker jag att det kan finnas anledning att ha det. Man kan hitta
            dåliga arbetsmiljöer. Det får vara upp till dem som är huvudmän
            för företagshälsovården att tolka och på bästa sätt arbeta med
            förebyggande vård och även i någon liten mån med sådan sjukvård
            som har med arbetsplatsen att göra.
          </note>
          <note>
            De 500 milj.kr. som skulle gå till rehabilitering, om fru Branting
            hade haft de medlen, skall vi ta fram.
          </note>
          <note>
            Det handlar om 500 miljoner i hela den stora budgeten. Rehabiliteringen
            skall inte bli lidande av att vi använder oss av en annan finansieringskälla.
          </note>
          <note>
            Kersti Johansson talade också om arbetslivsfondens pengar. Det
            är ganska naturligt att vi är överens. Det var som sagt socialdemokraterna
            och centern som såg till att vi fick de unika 15 miljarderna att
            arbeta med, utöver de pengar som normalt anslås på arbetslivsområdet.
            Detta kan ge oss mycket nytänkande och forskning just på arbetsmiljöområdet,
            som är så viktigt, inte minst med anledning av de nya problem
            som vi har fått på arbetsmarknaden.
          </note>
          <note>
            Introduktionen av nyanställda tar Kersi Johansson också upp.
            Här vill jag bara understryka att det är mycket viktigt att alla
            nyanställda får en ordentlig introduktion, men naturligtvis är
            det inte minst viktigt för ungdomar. Många går omkring med synbara
            bevis på att introduktionen förr i tiden var dålig. Jag understryker
            gärna det. Jag tycker att detta är mycket viktigt.
          </note>
          <note>
            Lars-Ove Hagberg är djupt besviken. Ja, under de
          </note>
          <note>
            21 år som jag har varit här i riksdagen har han aldrig varit
            annat. Jag har aldrig hört Lars-Ove Hagberg säga ett positivt
            ord om någonting. Jag skulle bara vilja säga att det är väl att
            det finns andra som har litet mer positiv uppfattning.
          </note>
          <note>
            Enligt FNs studier ligger Sverige främst i hela världen i fråga
            om mänskliga rättigheter.
          </note>
          <note>
            Beträffande kvinnornas situation ligger Sverige på andra plats,
            ett litet tuppfjät efter Finland, som ligger främst. Så kan det
            inte ha blivit för att allting har varit så negativt eller för
            att ingenting har varit riktigt av det som har genomförts i detta
            land.
          </note>
          <note>
            Jag skulle bara vilja säga till Lars-Ove Hagberg att det är tur
            att inte Hagberg tvingas leva och bo i de länder där Hagberg har
            sin ideologiska hemvist.
          </note>
          <note>
            Sämre arbetsmiljö än som finns där går knappast att uppbringa.
            Vi har hört flera talare undra när vi skall hjälpa de stackarna
            i öststaterna, så att de kan få en något så när dräglig arbetsmiljösituation.
            Jag har sett arbetsmiljön i en hel del öststater och en hel del
            även i Sovjet. Jag har aldrig upplevt en sådan miljö här i Sverige,
            inte ens när jag började jobba i industrin. Långt därifrån. Det
            är tur att Lars-Ove
          </note>
          <note>
            Hagberg lever och verkar i ett land där socialdemokratin är stark
            och har kunnat genomföra de förändringar som obestridligen flyttar
            fram oss till den främsta platsen i världen på arbetsmiljöområdet.
          </note>
          <note>
            Men vi är inte nöjda med det. Vi lägger över mer och mer av resurserna
            för att flytta fram positionerna, öka forskningen. Vi har inga
            andra som trampar upp stigar åt oss. Vi får gå först i ledet,
            därför att vi är föregångare. Detta tycker jag att
          </note>
          <note>
            Lars-Ove Hagberg vid något tillfälle skulle ta till sig och säga:
            Visst är det relativt skapligt, vi satsar stora resurser. Samtidigt
            kunde han komma med något konkret tips om vad man kan göra mer
            och inte bara tala om att det vi har gjort under alla år --
          </note>
          <note>
            som faktiskt har gett resultat -- har varit odugligt.
          </note>
          <note>
            Eftersom Lars-Ove Hagberg har ett fackligt förflutet tror jag
            också att många som jobbar i skyddskommittéer, som skyddsingenjörer,
            i yrkesinspektion, företagshälsovård och arbetarskyddsstyrelse
            skulle säga: Har vi aldrig gjort någonting som fört fram positionerna?
            Jag tror att de skulle tycka att det var positivt om en gammal
            fackföreningskille sade: Visst har ni gjort bra jobb, men nu skall
            ni få mer resurser, nu skall vi flytta fram positionerna. Vi skall
            göra så och så och även ge ett erkännsamt ord. Jag tror att det
            skulle vara mycket bra.
          </note>
          <note>
            Samtidigt har Lars-Ove Hagberg alltid kritiserat oss för att
            vi anser att om vi skall ha ett bra arbetsmiljöarbete måste det
            ske i samverkan mellan parterna. Vi är övertygade om att det är
            det bästa sättet. Likafullt står han här nu och är mycket bekymrad
            över att arbetsgivareföreningen har sagt att man tänker träda
            ur arbetarskyddsstyrelsens styrelse. Han undrar hur det då skall
            bli. Jag är övertygad om att det löser sig på något sätt. Vi får
            väl se hur arbetsgivareföreningen tänker låta sig vara representerad.
            Skulle man inte låta sig vara representerad, är jag övertygad
            om att vi kommer att driva arbetsmiljöarbetet ändå, på något sätt.
          </note>
          <note>
            Den negativa inställningen till samarbete är nog inte riktigt
            likadan ute på det lokala planet.
          </note>
          <note>
            Om Lars-Ove Hagberg är mycket negativ, är det precis tvärtom
            med Anna Horn af Rantzien. Hon är positiv. Hon ser att det finns
            problem, men tycker att vi skall lösa dem på samma konstruktiva
            sätt som vi alltid har gjort. Hon kommer med förslag till hur
            man skall lösa problemen. Det är alltså motpolen till Lars-Ove
            Hagberg.
          </note>
          <note>
            Fru talman! Jag ber att få yrka bifall till utskottets hemställan
            i föreliggande betänkande och avslag på samtliga reservationer.
          </note>
          <note type="speaker">
            Anf. 14 MONA SAINT CYR (m) replik:
          </note>
          <note>
            Fru talman! Till Kjell Nilsson vill jag säga att jag skulle uppskatta
            oerhört om han ville debattera med blanka vapen. Han säger att
            moderaterna tycker att arbetsmiljöarbetet och den verksamheten
            är onödig. Han säger att vi talar illa om arbetsmiljöverksamheten,
            vilket vi alltså inte gör. Jag vet inte vad han vill referera
            till. Det är något han bara kastar ur sig. Jag skulle som sagt
            uppskatta en snyggare debatteknik i det sammanhanget.
          </note>
          <note>
            De 15 miljarderna vill vi inte slänga bort. De 15
          </note>
          <note>
            miljarderna skulle ha kunnat göra nytta direkt utan att man hade
            drivit in dem först. De skall göra nytta på arbetsplatserna, det
            är vår avsikt. Men socialdemokraterna föredrar att man först skall
            driva in dem och slussa dem igenom en statlig politisk administration.
            Det är beviset på att de sedan gör nytta. Det är tydligen en större
            effektivitet, vilket är en uppfattning som jag inte delar.
          </note>
          <note>
            Jag skulle också gärna vilja veta av Kjell Nilsson hur det är
            med arbetslivsfonden. Den skall leva under en begränsad tid, är
            det sagt. Men det finns också tongångar som antyder att den skall
            få en längre, kanske permanent, position. Man har t.ex.
          </note>
          <note>
            tillsvidareanställt de regionala cheferna, åtminstone verkar
            det så om man följer den annonsering efter dem som har förevarit.
          </note>
          <note>
            Vidare har LO arbetat på ett permanentande av de här fonderna.
            Vi kanske kan få ett besked här i dag om hur det förhåller sig
            i det avseendet.
          </note>
          <note>
            Delar inte Kjell Nilsson den uppfattning som kommer till uttryck
            i den aktuella rapporten, vilken faktiskt ligger till grund för
            arbetsmiljökommissionens arbete? Det gäller då bl.a. statskontoret.
            Man säger: Det är alldeles för många aktörer på den här fondmarknaden.
            Är det inte tid att se till att de blir färre?
          </note>
          <note>
            Hur som helst behövs det en samordning, så att det går att göra
            direkta effektivitetsvinster på den administrativa sidan, och
            då även kostnadsmässigt.
          </note>
          <note>
            Dessutom vore det intressant att få veta vilket resultat man
            förväntar sig när det gäller arbetslivsfonden. I nämnda rapport
            sägs det ju: Här bör utvecklas metoder. Det finns alltså inte
            några metoder i dag för att kunna se vilken nytta de satsade 15
            miljarder kronorna gör. Det talas också om att det förekommer
            slentrian i fråga om resurstilldelningen. Just därför borde man
            kanske ha tänkt sig för ytterligare ett par gånger innan man satte
            i gång verksamheten med den stora apparat som arbetslivsfonden
            utgör.
          </note>
          <note type="speaker">
            Anf. 15 CHARLOTTE BRANTING (fp)
          </note>
          <note>
            replik:
          </note>
          <note>
            Fru talman! Jo, vi i folkpartiet liberalerna är utan tvivel beredda
            att satsa pengar på arbetsmiljön.
          </note>
          <note>
            Men vi kan inte förstå varför man inte kan lita på industrin,
            på företagsledarna eller på skyddskommittéerna. Vidare kan vi
            inte förstå varför 750 miljoner skall behövas för att täcka administrationskostnader
            i samband med uppbyggnaden av den stora apparat som arbetslivsfonden
            utgör. Denna finns ju nu, och då säger vi att det skulle vara
            bra om man kunde lita på skyddskommittéerna. Vidare vore det bra
            om dessa kunde vitaliseras. De behöver alltså få del av de här
            pengarna för att kunna göra vettiga satsningar på arbetsmiljön.
          </note>
          <note>
            Dessutom kan vi inte förstå varför företag som tidigare har gjort
            stora satsningar på arbetsmiljön ofta inte får del av arbetslivsfondens
            pengar. Vi tycker att detta är orättvist. Många gånger är det
            nämligen svårt för de småföretagare som inkommer med en ansökan
            att få del av de här pengarna.
          </note>
          <note>
            Sedan kan jag konstatera att Kjell Nilsson inte hade något svar
            på min fråga om var de socialdemokratiska ledamöterna i utskottet
            har tänkt att de 500 miljonerna skall tas som regeringen har lagt
            fram förslag om. Regeringen föreslår ju att de här pengarna skall
            tas från arbetslivsfonden och att de skall användas till rehabilitering.
            Man hänvisar bara för övrigt till den allmänna budgeten.
          </note>
          <note>
            Jag tycker att det är allvarligt att man tar så lättsinnigt på
            detta. Det handlar ju ändå om 500
          </note>
          <note>
            milj.kr. Man är alltså beredd att underbalansera budgeten ytterligare
            i och med att de här pengarna utlovas, som valfläsk. Det är rimligt
            att av Kjell
          </note>
          <note>
            Nilsson begära att han klart och redigt här i dag talar om för
            oss var de socialdemokratiska utskottsledamöterna har tänkt ta
            de här pengarna.
          </note>
          <note>
            Eller är det så, att man inte är beredd att satsa pengar på yrkesrehabilitering?
            Vi i folkpartiet liberalerna tycker att det är viktigt att väljarna
            kan få klara besked på den punkten.
          </note>
          <note>
            Vidare säger Kjell Nilsson att man kan tänka sig sjukvård inom
            företagshälsovården. Det vore bra om ett sådant beslut kunde fattas
            här i dag. Men det verkar inte bli så, av den utskottstext att
            döma som utgör underlaget för dagens debatt. Jag vet att det här
            har rönt mycket stor uppmärksamhet bland många företagsläkare.
            Man är bekymrad inför tanken att man inte kommer att ha rätt att
            i viss utsträckning syssla med sjukvård. Men om en företagsläkare,
            som är utbildad i sjukvård, inte får användas sig av dessa sina
            kunskaper tycker jag att det är ett slöseri. Det vore alltså bra
            om Kjell
          </note>
          <note>
            Nilsson och de socialdemokratiska ledamöterna här hade ändrat
            sig, dvs. om de nu kan tänka sig att använda företagshälsovården
            i nämnda syfte.
          </note>
          <note type="speaker">
            Anf. 16 LARS-OVE HAGBERG (v) replik:
          </note>
          <note>
            Fru talman! Varför är Kjell Nilsson alltid så missnöjd med mig?
            Han blir nog inte nöjd förrän jag blir en troende socialdemokrat
            som alltid är till freds med regeringens förslag och säger: Hurra,
            hurra, vad bra! Vi lovade visserligen att ta itu med de 400 000
            jobben. Men vi har faktiskt ingenting att komma med nu. Vi är
            dock bäst i världen.
          </note>
          <note>
            Det är just mot den bakgrunden som jag tycker att det är litet
            bekymmersamt att problemen inte tas på allvar. Om man vill ha
            en arbetsorganisation, handlar det inte om att säga att det skall
            vara en bra arbetsorganisation, utan då gäller det att se till
            att man får de medel som behövs för att de arbetande skall kunna
            skapa en arbetsorganisation. En sådan får man alltså aldrig utan
            vidare, Kjell Nilsson! I
          </note>
          <note>
            stället måste man ta för sig. Det är ju den tradition som Kjell
            Nilsson alltid har velat hävda. Det handlar om vad de arbetande,
            fackföreningarna och arbetarrörelsen har tillkämpat sig.
          </note>
          <note>
            När det gäller detta förslag är det precis likadant som tidigare:
            Man har utelämnat de frågor som behandlas i medbestämmandelagen,
            nämligen maktfrågorna i samhället. Man har helt enkelt inte tagit
            med detta med den utvidgade stoppmöjligheten -- något som t.o.m.
            LO vill ha med. I stället hänvisar Kjell Nilsson bara till mitt
            missnöje. Men det kanske är så, att Kjell Nilsson är missnöjd
            med LO -- vad vet jag?
          </note>
          <note>
            Jo, jag är visst positiv! Jag är nämligen positiv till målsättningarna
            i det här sammanhanget. Vidare är jag positiv till detta med rehabilitering,
            och det har jag också sagt tidigare, Kjell Nilsson! Däremot är
            jag missnöjd när det gäller medlen i det här sammanhanget. Det
            är ju dessa som är viktiga. Men vad som är allvarligast nu är
            kanske den nonchalans som Kjell Nilsson och socialdemokraterna
            visar.
          </note>
          <note>
            Vår lagstiftning får ju bygga på klassamarbete.
          </note>
          <note>
            Företag och myndigheter skall ställa upp och förverkliga ramlagarna
            och ge dem innehåll. Men då säger den enda parten, och det borde
            Kjell
          </note>
          <note>
            Nilsson ta på allvar: Vi skall inte vara med. Vi tar inte ansvar
            för det korporativa när det gäller statsapparaten och samhället
            som sådant. Man säger att man skall så att säga hoppa undan. Men
            det betyder, Kjell Nilsson, att man intar den nyliberala position
            som socialdemokratin i övrigt är mycket kritisk till.
          </note>
          <note>
            Jag efterlyser ett besked om vad ni tänker göra. Jag har hela
            tiden varit kritisk till det här samarbetet, för det har inte
            gett vad det borde ge. Jag tänker då på framflyttandet i fråga
            om maktpositioner. Vad skall hända nu? Vem skall vara motpol när
            det gäller det lokala arbetslivet? Är det LO eller fackföreningsrörelsen?
            Var står egentligen Kjell
          </note>
          <note>
            Nilsson? Handlar det om en socialdemokratisk politik i form av
            en hävstång som är till för att bjuda
          </note>
          <note>
            Svenska arbetsgivareföreningen ett motstånd, eller vad handlar
            det om? Det är ju här som skon klämmer. Jag tycker att man verkligen
            borde beakta att den ena parten på arbetsmarknaden på allvar tar
            ett kliv mot konfrontation.
          </note>
          <note type="speaker">
            Anf. 17 KERSTI JOHANSSON (c) replik:
          </note>
          <note>
            Fru talman! Kjell Nilsson framhöll i sitt anförande hur viktigt
            det är att arbetslivsfondens medel används till åtgärder som syftar
            till att förbättra kvinnors arbetsmiljö. Detta har också jag framhållit.
            På den punkten råder det alltså inte några delade meningar. Jag
            vill ändå något utveckla våra synpunkter och tala om varför vi
            anser att det är mycket viktigt att de här pengarna används just
            till att åstadkomma en bättre arbetsmiljö för kvinnor.
          </note>
          <note>
            När det i dag talas om kvinnors arbetsskador och arbetssjukdomar
            är det de typiska kvinnoyrkena inom den offentliga sektorn som
            man refererar till.
          </note>
          <note>
            Mer än hälften av alla yrkesverksamma kvinnor återfinns ju inom
            denna sektor. Därför får de skador som kvinnor där drabbas av
            ofta representera kvinnors arbetsskador i allmänhet.
          </note>
          <note>
            Men i dagens samhälle betonar man ju också vikten av att kvinnor
            söker sig till mera icke-traditionella och mansdominerande yrken.
            Det är inte enbart i jämställdhetssyfte som vi talar i de termerna.
          </note>
          <note>
            Många gånger måste ju kvinnor ta de arbeten som finns på en ort.
            Det är dock i mansdominerande yrken som kvinnorna löper den största
            risken att få sjukdomar eller skador. Kvinnorna har alltså gått
            ut i ett arbetsliv som inte har varit anpassat till deras förutsättningar.
          </note>
          <note>
            Verktygen t.ex. är tillverkade för manshänder. Nu ser vi symtomen
            på vad tunga luft och ensidiga arbetsrörelser resulterar i. 30
            år gamla kvinnor kan ju ha arbetsskador. Ofta är sådana här arbetsskador
            helt onödiga. Arbetstakten är helt enkelt alltför hög, och verktygen
            är inte, som sagt, anpassade till kvinnornas förutsättningar.
          </note>
          <note>
            Mot den bakgrunden betonar vi att det är viktigt att förhållandena
            ses över på sådana här arbetsplatser.
          </note>
          <note>
            Det gäller ju att göra arbetsplatserna mera lämpade och arbetsvänliga
            med tanke på just kvinnorna.
          </note>
          <note>
            Detta är möjligt att åstadkomma genom de medel som finns inom
            arbetslivsfonden. Vi har också förhoppningar om att så kommer
            att ske.
          </note>
          <note type="speaker">
            Anf. 18 KJELL NILSSON (s) replik:
          </note>
          <note>
            Fru talman! Mona Saint Cyr tycker att vi skall debattera med
            litet blankare vapen. Hon tycker att det var litet osnyggt att
            säga att moderaterna är mot ett gott arbetsmiljöarbete. Hon undrar
            vad jag bygger det på. Jag bygger det på arbete inom den fackliga
            rörelsen i många år med arbetsmiljöfrågor på många olika nivåer,
            också gentemot arbetsgivare som jag vet har varit moderater. Jag
            bygger det på det arbete som vi har haft här i riksdagen under
            många år, där jag inte vet en enda gång då moderaterna skulle
            ha sagt: Satsa mer på arbetsmiljön. Jag har aldrig hört sådant.
            I stället har de sagt: Minska makten för skyddsombuden, minska
            makten för skyddskommittéerna, ta bort stoppningsplikten, den
            missbrukas av företrädarna för den fackliga rörelsen. Det är alltså
            detta jag bygger mitt påstående på.
          </note>
          <note>
            På den raka frågan om arbetsmiljöfonden skall vara fem år kan
            jag inte svara annat än att det skall vara så -- jag har inte
            hört något annat. Något därutöver har jag inte sagt och tänker
            inte kommentera. Det enda jag vet är att den är tillfällig.
          </note>
          <note>
            Charlotte Branting säger att folkpartisterna vill satsa på bättre
            arbetsmiljö. Men hon vill inte vara med och satsa pengar i arbetslivsfonden,
            kan vi konstatera. Hon undrar varför vi inte litar på skyddskommittéerna.
            Det är precis vad vi gör. Jag är övertygad om att om vi går tillbaka
            i tiden och tittar så finner vi att det är arbetarrörelsen i form
            av socialdemokratin och fackföreningsrörelsen som har byggt upp
            skyddskommittéernas arbete. Vi litar på dem. Att vi skall täcka
            detta i budgeten är inte så märkvärdigt. Hur många gånger har
            vi inte varit med i denna kammare om att moderaterna har sagt
            när man höjt anslagen på olika områden att det får täckas i budgeten.
            Det tycker vi också.
          </note>
          <note>
            Beträffande sjukvården och företagshälsovården har jag inte ändrat
            uppfattning. Vi säger i betänkandet att sjukvården skall minskas.
            Jag tror inte att det kommer att bli så att ingen sjukvård finns
            kvar. Det finns sådana sjukdomar där det är lämpligt att konsultera
            företagsläkaren. Men i dag är det många sjukdomar som inte har
            någonting med arbetsplatsen att göra, men som belastar företagshälsovården.
            Så vi står bakom vad som står i betänkandet, Charlotte Branting,
            om detta.
          </note>
          <note>
            Lars-Ove Hagberg frågar mig varför jag är så missnöjd. Det beror
            på att jag inte lyckats få Lars-
          </note>
          <note>
            Ove Hagberg till en troende socialdemokrat. Nej, det jobbet har
            jag aldrig ens intresserat mig för, för jag har insett det helt
            omöjligt att få en så negativ person till att vilja gå in i den
            positiva arbetarrörelsegrenen, nämligen socialdemokratin.
          </note>
          <note>
            Hade herr Hagberg däremot haft den uppfattning som vi inom socialdemokratin
            har haft och kunnat fortplanta den över på sina ideologiska bröder
            i öster, kanske arbetsmiljön inte hade varit så bedrövlig i öststaterna,
            som just tillämpat den teknik som Lars-Ove Hagberg här i årtionden
            har förespråkat, i varje fall två årtionden. Lars-Ove
          </note>
          <note>
            Hagberg vill ha det på det sätt som det är där borta, och därför
            är det så dåligt.
          </note>
          <note>
            Lars-Ove Hagberg är nu positiv till arbetsmiljöfrågorna, fru
            talman, enligt vad han säger. Det allra bästa man kan få höra
            är att också
          </note>
          <note>
            Lars-Ove Hagberg är positiv till arbetsmiljöfrågorna. Det gläder
            mig enormt.
          </note>
          <note type="speaker">
            Anf. 19 MONA SAINT CYR (m) replik:
          </note>
          <note>
            Fru talman! Jag konstaterar att det bara var sedvanlig socialdemokratisk
            vulgär förvanskning av moderaternas inställning i arbetsmiljöfrågorna.
            Jag kan tala för Kjell Nilsson att jag har arbetat mycket och
            nära i skyddskommittéerna och vet vad jag talar om. Jag har dessutom
            erfarenhet från ett tjugotal olika typer av arbetsplatser där
            jag har varit verksam.
          </note>
          <note>
            För att visa ytterligare på det intresse som jag hyser för det
            här området skall jag fråga Kjell Nilsson ett par saker. Jag har
            förut varit inne på detta när arbetsmiljökommissionen arbetade.
            Det var skandalöst dålig information till oss i oppositionen som
            satt med i det råd som var specialtillskapat. Vi var ett par gånger
            kallade till rådet. Det sades -- det var på den tid då Ingela
            Thalén höll i rådets arbete --
          </note>
          <note>
            att den lilla gruppen även i fortsättningen skulle inkallas till
            information och bli kvar även sedan kommissionen hade avslutat
            sitt arbete. Jag har inte hört någonting sedan dess. Kjell Nilsson
            kanske kan ge mig en upplysning. Jag har inte ens fått det betänkande
            som arbetsmiljökommissionen utgav, för det var slut och ingen
            tillskickade mig ett heller, trots att jag satt med i rådet. Så
            den kontakten från regeringens sida och när det gäller att informera
            oss som arbetade med dessa frågor var mycket dålig och väl värd
            all kritik.
          </note>
          <note>
            Kjell Nilsson svarade inte -- jag förstår att han inte hann --
            på min fråga om de arbetsmiljöförbättringar som man har för avsikt
            att få till stånd med hjälp av arbetslivsfondens pengar, drygt
            5 miljarder per år.
          </note>
          <note>
            Har man förutsatt några prestationsanalyser från bidragsmottagarna,
            eller hur tänker man göra en utvärdering för att få veta att pengarna
            -- egentligen i enorm storleksordning -- verkligen blir till nytta
            och inte används till propaganda eller i populistiskt syfte?
          </note>
          <note type="speaker">
            Anf. 20 CHARLOTTE BRANTING (fp)
          </note>
          <note>
            replik:
          </note>
          <note>
            Fru talman! Kjell Nilsson säger att han litar på skyddskommittéerna.
            Det gör vi också. Det är därför som vi tycker att det är så angeläget
            att de skall få möjlighet att få del av pengarna från arbetslivsfonden.
          </note>
          <note>
            Jag konstaterar att jag fortfarande inte fått något svar på vad
            socialdemokraterna i riksdagen tar dessa 500 miljoner från. Så
            drar Kjell Nilsson in moderaterna i det här sammanhanget. Jag
            talar för folkpartiet liberalernas budgetalternativ, en budget
            som vi ser till går ihop. Men det gör tydligen inte socialdemokraterna.
            Här är man alltså beredd att plötsligt lägga ut 500 milj.kr. utan
            någon täckning.
          </note>
          <note>
            Sedan säger Kjell Nilsson att det skall finnas sjukvårdande behandling
            inom företagshälsovården. Det är bra. Det står så också i betänkandet,
            men här gör man alltså en skillnad på sjukvårdande behandling
            och sjukvård. På den punkten skulle jag vilja ha förklaring.
          </note>
          <note>
            Kjell Nilsson säger att han inte riktigt har fattat vad jag menar
            med husläkare. Det är i och för sig beklagligt. Självfallet skall
            vi från folkpartiets sida satsa på ett husläkarsystem och ha kvar
            företagshälsovården. Men vi säger att en husläkare kan också vara
            företagsläkare. En husläkare kan vara offentliganställd eller
            landstingsanställd. Jag hoppas med detta ha kunnat förklara för
            Kjell
          </note>
          <note>
            Nilsson vad vårt husläkarsystem går ut på. Jag hoppas att också
            socialdemokratiska landstingsledamöter tycker att det är en bra
            idé så att vi kan få husläkarsystemet genomfört.
          </note>
          <note>
            Allra sist skulle jag vilja kommentera det här med arbetsmiljön
            i öst. Här säger Kjell Nilsson att det är viktigt att vi satsar
            på det och att facket gör en hel del. Ja visst, men vad är det
            för fel om vi från riksdagens sida ger regeringen i uppgift att
            komma med förslag till riksdagen på hur vi skall kunna satsa på
            arbetsmiljön i de f.d. kommunistiska staterna?
          </note>
          <note type="speaker">
            Anf. 21 LARS-OVE HAGBERG (v) replik:
          </note>
          <note>
            Fru talman! Kjell Nilsson var mycket nöjd redan på
          </note>
          <note>
            70-talet. Han sade att det inte var någon fara med asbest. Jag
            var missnöjd. I början av 80-talet blev jag nöjd. Då genomfördes
            det som jag ville men som Kjell Nilsson tyckte var fel, nämligen
            förbud mot asbest. Då blev jag som sagt nöjd. Jag skulle också
            bli nöjd, Kjell Nilsson, om vi kunde få en bra arbetsmiljölag
            i dag som förhindrar förslitningsskador, belastningsskador och
            de dåliga arbetsorganisationerna. Så länge vi inte har fått det
            kommer inte jag att vara nöjd. Att socialdemokraterna är det får
            vara deras sak, och då får de acceptera den kritik som förs mot
            dem.
          </note>
          <note>
            Under alla år som vi har diskuterat här har Kjell
          </note>
          <note>
            Nilsson aldrig förfallit som han nu gör, nämligen i fråga om
            öst. I sak har det alltid varit så hela tiden, men nu säger Kjell
            Nilsson att jag skulle ha tagit lärdom österifrån. Det kanske
            hade varit bättre där i dag om de förslag som jag har framfört
            under loppens lopp här om utvidgad stoppningsrätt, förbud mot
            ackord och om att arbetarnas inflytande på alla planer skall öka
            hade genomförts. Men så var det inte, så har det inte varit och
            så är det inte än i dag. Det skulle vara oerhört bra både där
            och i
          </note>
          <note>
            Sverige. Det är inga problem med mig, Kjell
          </note>
          <note>
            Nilsson. Föredömena ligger inte där, de ligger i
          </note>
          <note>
            Sverige och hos den svenska arbetarrörelsen. Men här gäller ackord.
            Vad tycker Kjell Nilsson om ackord? Är det bra för arbetsmiljön
            eller inte? Skall vi vidta åtgärder mot dem eller inte? En utvidgad
            stoppningsrätt tycker LO är oerhört betydelsefull.
          </note>
          <note>
            Man vill att den utvidgas till att gälla även vid fara för sjukdom
            och inte bara som i dag vid fara för liv.
          </note>
          <note>
            Vad säger Kjell Nilsson om det? Står Kjell Nilsson på LOs och
            vänsterpartiets sida, eller står han på regeringens sida? Är Kjell
            Nilsson positiv eller negativ till LOs ståndpunkt?
          </note>
          <note>
            Hur var det nu med SAF och ramlagstiftningen?
          </note>
          <note>
            Hur skall de lokala fackföreningarna, som både
          </note>
          <note>
            Kjell Nilsson och jag har varit verksamma i, få den kraft som
            krävs för att man skall kunna stå emot
          </note>
          <note>
            SAFs många lokala organisationer, när de nu väljer en ny stil
            och en ny linje? Skall vi ta tillfället i akt och införa en lagstiftning
            som stärker möjligheterna att få en bra arbetsmiljö?
          </note>
          <note>
            Kjell Nilsson väljer att inte förorda en sådan lagstiftning,
            och då kanske han försitter chansen att lagstiftningsvägen förbättra
            möjligheterna för arbetarna och deras fackföreningar, en chans
            som vi nu har och har haft i 21 år och så länge jag har varit
            med.
          </note>
          <note type="speaker">
            Anf. 22 KJELL NILSSON (s) replik:
          </note>
          <note>
            Fru talman! Det är verkligheten som har gjort att jag har den
            uppfattningen som jag har om hur moderaterna arbetar. Så har det
            varit i alla sammanhang där jag har arbetat ihop med moderater.
            Jag är glad om Mona Saint Cyr är ett föredöme bland moderaterna
            och om hon har arbetat på ett annorlunda sätt. Jag blir mycket
            glad om det förhåller sig så.
          </note>
          <note>
            Mona Saint Cyr sade att hon aldrig fick något betänkande från
            arbetsmiljökommissionens råd.
          </note>
          <note>
            Det kan inte jag rå för. Jag fick i alla fall ett vid rådets
            sista mötet hos statsrådet.
          </note>
          <note>
            När det gäller fondens arbete är det brukligt att man gör en
            utvärdering när man har bedrivit en viss verksamhet. Det är rätt
            svårt att utvärdera en verksamhet innan den praktiskt taget har
            börjat.
          </note>
          <note>
            Jag förutsätter att det blir en ordentlig utvärdering av hur
            det har gått med de pengar som man har satsat när verksamheten
            har varit i gång.
          </note>
          <note>
            Jag ber om ursäkt för att jag döpte om fru Branting till moderat.
            Det kunde möjligen bero på att moderaterna och folkpartiet numera
            liknar varandra så mycket.
          </note>
          <note>
            När det gäller sjukvården i företagshälsovården, är det ingen
            skillnad mot vad vi har uttalat i betänkandet. Sjukvården bör
            minska inom företagshälsovården. Vi anser att det vore rimligt,
            och det är därför som utskottet har lagt fram dessa förslag.
          </note>
          <note>
            Jag har inte tillräcklig utbildning för att kunna avgöra vad
            det är för skillnad mellan sjukvårdande behandling och sjukvård.
            Det överlåter jag åt
          </note>
          <note>
            Charlotte Branting att göra.
          </note>
          <note>
            Vi har sagt att de 500 milj.kr. får täckas i budgeten.
          </note>
          <note>
            Vi räknar med att rehabiliteringen skall kunna fortgå som tidigare
            och som vi föreslår i betänkandet.
          </note>
          <note>
            Jag delar uppfattningen att belastningsskadorna är ett bekymmer,
            Lars-Ove Hagberg. Det finns en hel del kvar att göra, och det
            kommer det alltid att finnas. Efter varje gång som man har löst
            ett problem i ett föränderligt samhälle, är det dags att ta itu
            med nästa problem, som då blir det största.
          </note>
          <note>
            Jag är övertygad om att belastningsskadorna i ett längre perspektiv
            -- och inte minst med stöd av den nya lagstiftning som skall antas
            i dag -- kommer att kunna minskas, så att situationen på våra
            arbetsplatser blir bättre.
          </note>
          <note>
            Det är ointressant vad jag personligen anser om ackord som lönesystem.
            Men de fackliga organisationerna i detta land bör ha en möjlighet
            att också vara med och ha åsikter om vilket lönesystem man skall
            ha.
          </note>
          <note>
            Jag delar arbetsmarknadsministerns uppfattning om stoppningsrätten.
            Det finns tillfälle till rådrum i de situationer då Lars-Ove Hagberg
            och vänsterpartiet kräver stoppningsplikt. Det finns inte någon
            anledning att tro att stoppningsrätten i det här sammanhanget
            skall utgöra en belastning.
          </note>
          <note>
            Beträffande SAF och arbetarskyddsstyrelsen får vi se hur resultatet
            blir. Än så länge har man inte tagit bort några ledamöter ur styrelserna.
            Jag är övertygad om att vårt folk ute i landet kommer att kunna
            bedriva ett fullgott arbetsmiljöarbete också i framtiden till
            gagn för de många människorna i samhället.
          </note>
          <note>
            Anf. 23 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Fru talman! Jag tänkte börja med att försöka teckna en bakgrund
            till de utgångspunkter som vi i regeringen hade när vi lade fram
            den här propositionen.
          </note>
          <note>
            De bakomliggande orsakerna till den utveckling som har skett
            under 1980-talet när det gäller både sjuktalet och det stora antalet
            förtidspensioneringar kan till mycket stor del hänföras just till
            arbetslivet.
          </note>
          <note>
            Arbetsmiljökommissionen kom i sitt arbete fram till att det traditionella
            arbetsmiljöarbetet är otillräckligt för att åstadkomma nödvändiga
            förändringar i arbetsmiljön. Förnyelsen av arbetslivet och ett
            fortsatt mycket intensivt arbete för att komma till rätta med
            bristerna i arbetsmiljön i syfte att minska de risker och den
            ohälsa som drabbar enskilda arbetstagare måste vara kanske en
            av de allra viktigaste uppgifterna för politikerna, för företagen
            och för de fackliga organisationerna under 90-talet.
          </note>
          <note>
            Utvecklingen när det gäller arbetsskador, långtidssjukskrivningar
            och förtidspensioneringar måste vändas -- det är viktigt och det
            skall jag återkomma till -- med offensiva satsningar. Genom insikten
            om de kostnader som en dålig arbetsmiljö medför, har arbetsmiljöns
            betydelse också för produktivitet och konkurrenskraft blivit tydligare
            under de senaste åren.
          </note>
          <note>
            I dag handlar det inte längre om att endast uppfylla grundläggande
            krav på ett arbetsliv, där arbetet inte är riskfyllt eller ohälsosamt,
            utan nu handlar det om att sträva efter ''det goda arbetet'' för
            alla.
          </note>
          <note>
            Detta ställer allt högre krav på arbetslivspolitikens många olika
            medel, inte minst -- och det vill också jag, liksom många andra
            gjorde, understryka -- då det gäller att anpassa arbetsmiljön
            till kvinnornas förutsättningar och kanske också till ungdomarnas
            krav på arbete och goda arbetsvillkor. Framför allt kommer de
            stora skillnader som fortfarande finns mellan kvinnors och mäns
            villkor i arbetslivet att vara ett av de allra viktigaste inslagen
            under 90-
          </note>
          <note>
            talet.
          </note>
          <note>
            På många sätt framstår arbetets innehåll och organisationen av
            arbetet som avgörande när det gäller att genomföra förbättringar
            av arbetsmiljön.
          </note>
          <note>
            Att långsiktigt förändra arbetslivet så, att de flesta får arbetsuppgifter
            som de själva uppfattar som meningsfulla och som de själva kan
            påverka är därför vad arbetsmiljöarbetet i framtiden måste inriktas
            på. Möjligheter att uppleva samhörighet med andra och att utveckla
            sin egen förmåga och yrkesskicklighet är viktiga. I ''det goda
            arbetet'' hör ansvar och befogenheter ihop. Ett arbete skall inte
            bara vara tryggt och säkert utan också innehållsrikt, utvecklande
            och självständigt. Det är klart att arbetskamrater och arbetsgemenskap
            är särskilt viktigt, när förändringarna och kravet på förnyelse
            av det egna arbetet är stora.
          </note>
          <note>
            En aktiv medverkan av den enskilda arbetstagaren och av den fackliga
            organisationen är en viktig förutsättning för att lyckas med förnyelse
            och förändring. Det gäller att stimulera kreativitet och arbetslust
            samt att skapa attityder och arbetssätt som tidigt lägger grunden
            för en god arbets- och livssituation utanför arbetslivet. Uppslag
            till konkreta lösningar finns många gånger hos dem som själva
            är mest utsatta för riskerna.
          </note>
          <note>
            Arbetsmiljöfrågorna är i grunden inte endast tekniska och ekonomiska.
            Insikten om att tekniken i sig inte automatiskt ger en ökad produktivitet
            eller en bättre arbetsmiljö finns redan och måste nu också få
            fullt genomslag i arbetsmiljöarbetet på alla nivåer.
          </note>
          <note>
            Det behövs nya mer systematiska former för arbetsmiljöarbetet
            och en integrering av arbetsmiljöfrågorna med hela den övriga
            verksamheten i dess helhet. Uppgifter som att forma strategier
            och långsiktiga målsättningar för alla företag, där bl.a. tankar
            om ledarskap, arbetsledning och relationer mellan företagsledning
            och anställda är viktiga inslag i detta arbete.
          </note>
          <note>
            Arbetsgivaren skall ha huvudansvaret för arbetsmiljön inom den
            verksamhet han bedriver.
          </note>
          <note>
            En tydlig fördelning av detta ansvar ökar möjligheterna för arbetstagarna
            att aktivt medverka, samverka och att på lokal nivå finna nya
            former för arbetsmiljö och rehabiliteringsarbetet.
          </note>
          <note>
            Det är viktigt att företag och också förvaltningar inom den offentliga
            sektorn internt utvecklar styrmedel och incitament som skyndar
            på de förändringsprocesser som ligger bakom arbetet för att hitta
            fram till ''det goda arbetet''.
          </note>
          <note>
            Det är utvecklingen av de nya idéerna och impulserna till nytänkande
            som skall bidra till att förhindra en fortsatt utslagning från
            arbetsmarknaden under 90-talet, och arbetet med detta har redan
            satts i gång. Med stöd av t.ex.
          </note>
          <note>
            arbetslivsfonden, som jag återkommer till, har man startat en
            rad projekt för uppbyggnad av referensarbetsplatser samt utvecklings-
            och försöksverksamhet som handlar både om arbetsorganisationen
            och om formerna för rehabilitering och arbetsanpassning.
          </note>
          <note>
            De goda exemplen samlas nu upp av fonden och sprids ut till arbetsplatserna,
            till stor nytta för många, det vill jag betona, både företag och
            fackliga organisationer. Det glapp som säkerligen fortfarande
            finns mellan kunskaperna om riskerna och behovet av konkreta åtgärder
            kommer genom arbetslivsfondens arbete att bli mindre och att leda
            fram till ytterligare steg mot den utveckling som vi alla i dag
            åtminstone i ord har sagt oss eftersträva.
          </note>
          <note>
            Det är mot denna bakgrund som vi i dag skall diskutera och som
            riksdagen skall fatta beslut med anledning av den proposition
            om arbetsmiljö- och rehabiliteringsfrågorna som nu har framlagts.
            Det handlar, som också Kjell Nilsson underströk, om att ha en
            helhetssyn på de olika roller och det skiftande ansvar som samhället,
            näringslivet, de fackliga organisationerna och den enskilde arbetstagaren
            gemensamt har för att nå fram till det goda arbetet.
          </note>
          <note>
            Jag skulle vilja betona att man för att lyckas med detta måste
            på alla dessa nivåer ha en insikt om vilka villkor som styr produktionen
            och om marknadskrafternas sätt att fungera i arbetsmiljöfrågorna.
            Jag har gjort samma reflexion som jag noterade att Kjell Nilsson
            gjorde -- det kan möjligen bero på att vi tillhör samma parti
            --
          </note>
          <note>
            nämligen att moderaterna icke har denna kunskap.
          </note>
          <note>
            Jag förutsatte, och jag gör det fortfarande, att man egentligen
            har den.
          </note>
          <note>
            Mona Saint Cyr understryker här den breda erfarenhet som hon
            själv har av arbetsmiljöverksamheten. Mot den bakgrunden framstår
            behandlingen av arbetsmiljöfrågorna --
          </note>
          <note>
            inte bara i dag utan i politiken i stort -- som desto allvarligare.
            Min reflexion är att det handlar om en icke-politik och om ett
            icke-fackligt inflytande, om att vi som politiker skall lägga
            oss i så litet som det bara går.
          </note>
          <note>
            Jag tycker som politiker att det är cyniskt men också fegt att
            på detta sätt försöka undandra sig det ansvar som bl.a. alla vi
            här i kammaren har för denna utveckling. Jag noterar också att
            man inte drar sig för att försämra incitamenten när det gäller
            löntagarnas sociala trygghet. Därvidlag är man mer än villig att
            diskutera, men när det gäller att skapa incitament och förutsättningar
            i den andra änden, att medverka till att aktivt förändra arbetsmiljön
            och arbetsorganisationen, händer det inte lika mycket.
          </note>
          <note>
            Moderaterna väljer alltid att tala om byråkrati när vi talar
            om arbetsmiljöverksamhet. De framhåller att statistiken inte leder
            till de rätta slutsatserna.
          </note>
          <note>
            Man skriver t.ex. i sina motioner att vi i Sverige har den bästa
            arbetsmiljön och att vi då rimligen inte kan ha så mycket skador
            som statistiken visar. Man skriver att löntagarna ''mer eller
            mindre motiverat''
          </note>
          <note>
            upplever hälsorisker. Man tar i sina motioner upp en diskussion
            om att kvinnor i Sverige dubbelarbetar mycket, både hemma och
            i arbetslivet, och att orsakerna till många av arbetsskadorna
            lika gärna kan vara hemarbetet som det som händer i arbetslivet.
          </note>
          <note>
            Jag skulle vilja peka på en bild som den hemska arbetslivsfonden
            gett oss. Den har gett ut en skrift med exempel på olika arbetsplatser
            som har fått bidrag från arbetslivsfonden. En av dem är Anneli,
            som jobbar på ABB i Ludvika. Hon beskriver sina arbetsuppgifter,
            som gällde tillverkning av elektrisk utrustning, på följande sätt.
          </note>
          <note>
            De första åren tillbringade hon på en avdelning där man monterade
            kabel. Varje dag upprepade hon samma rörelse 6 000 gånger. Det
            slet.
          </note>
          <note>
            Sedan flyttade hon över till blocktillverkningen och fick ett
            jobb med många tunga lyft. Efteråt räknade hon ut att hon hade
            lyft tre ton varje dag.
          </note>
          <note>
            Vad kan man dra för slutsats av detta, som dess värre inte är
            ett enstaka exempel? Jag skulle ha kunnat ägna hela anförandet
            åt sådana exempel.
          </note>
          <note>
            Den ena slutsatsen är att det måste gå att kombinera hemarbete
            och förvärvsarbete även för den som är kvinna.
          </note>
          <note>
            Spelar det egentligen någon roll varför den som är kvinna och
            har ansvaret för barn skadas mer i arbetslivet? Är det inte vår
            strävan att vårt arbetsliv skall vara så flexibelt att vi också
            i fortsättningen skall kunna ha kvar världens högsta förvärvsfrekvens
            bland kvinnor och att detta nu också måste sätta sin prägel på
            arbetslivet?
          </note>
          <note>
            Jag kan konstatera att det för detta behövs politik och fackliga
            organisationer samt en förändrad arbetsorganisation. Det behövs
            mer av direkt ansvar ute på företagen. Var finns insikten hos
            t.ex.
          </note>
          <note>
            moderaterna om att marknadskrafterna ensamma aldrig löser några
            arbetsmiljöproblem? Eller var finns insikten om att målet arbete
            åt alla är så viktigt också för arbetsmiljöfrågorna att hotet
            om arbetslöshet aldrig får riskera att bli ett argument för att
            inte förändra?
          </note>
          <note>
            Valfrihet är ju annars ett honnörsord. Jag skulle vilja fråga:
            Varför skulle de -- oftast kvinnor -- som har den lägsta lönen,
            den sämsta utbildningen och de sämsta arbetstiderna också välja
            att ha de sämsta arbetsmiljöerna och de flesta arbetsskadorna?
            Det är en ond cirkel som många i arbetslivet sitter i, och det
            måste till både politik och fackliga organisationer samt förhindrande
            av effekterna av många av marknadsekonomins drivkrafter för att
            man skall kunna bryta denna onda cirkel.
          </note>
          <note>
            Jag noterade att Carl Bildt avfärdat Volvos
          </note>
          <note>
            Uddevallafabrik med att den inte har något med industriell produktion
            att göra. Ett av de verkligt viktiga försöken att ändra arbetsorganisationen
            och samtidigt upprätthålla produktivitet och konkurrenskraft behöver
            allt stöd i världen också av oss politiker.
          </note>
          <note>
            I en intervju om varför det på moderaternas stämma inte fanns
            en enda motion om förnyelse av arbetslivet svarade Carl Bildt:
            Jag tror att det beror på att vi inte uppfattar dessa frågor som
            politiska.
          </note>
          <note>
            Det handlar framför allt om att få en hög investeringstakt i
            industrin. Nya fabriker är alltid bättre än gamla.
          </note>
          <note>
            Är det på det sättet? Är det alltså icke-politik och icke-fackligt
            inflytande som skall påverka arbetsmiljön? Jag tror att det behövs
            ett genomslag i hela samhället för att vi politiker, här i riksdagen
            lika väl som ute i andra beslutsprocesser, skall kunna få de förändringar
            som riksdagen i dag förhoppningsvis fattar beslut om att fungera
            fullt ut. Inte heller vi politiker får dra oss undan från att
            medverka i detta.
          </note>
          <note>
            Moderaternas Mona Saint Cyr säger här att moderaterna är lika
            intresserade som några andra av arbetsmiljöverksamheten. Jag tycker
            att det är nys. När det kommer till kritan har de inte några åtgärder
            att anvisa. Tvärtom vill de avskaffa en stor del av de åtgärder
            som vi har i dag och som vi snarare behöver förstärka.
          </note>
          <note>
            Jag menar att vi nu bara är i början på en mycket lång väg för
            att förändra arbetsmiljöverksamheten i vårt land, och det är bråttom.
            Det händer mycket.
          </note>
          <note>
            Insikten ökar. Antalet belastningsskador går nu,
          </note>
          <note>
            Lars-Ove Hagberg, äntligen ned, och det återstår att se om förändringarna
            och de nya insikterna kan få den utvecklingen att hålla i sig.
            Det är det absolut viktigaste som har hänt under 80-talet.
          </note>
          <note>
            Vi måste fortsätta att arbeta med lagar, ekonomiska styrmedel,
            starka fackliga organisationer och större insikt hos en del i
            näringslivet om sambandet mellan konkurrenskraft, produktivitet
            och arbetsmiljö.
          </note>
          <note>
            Också de ökade kraven från ungdomarna kommer att skynda på detta
            utvecklingsarbete.
          </note>
          <note>
            Vi behöver också politiska åtgärder, något som arbetslivsfonden
            och rehabiliteringsersättningen är exempel på. Bevare oss väl
            för moderat arbetsmiljöpolitik, som sätter sin tillit till de
            krafter som ingenstans i något land har visat sig ge en bättre
            arbetsmiljö för löntagarna än den som vi har i
          </note>
          <note>
            Sverige, även om vi ändå med våra ambitioner är missnöjda med
            och ytterligare vill förbättra den.
          </note>
          <note>
            Ju mindre politik och svagare fackliga organisationer ett land
            har, desto värre arbetsmiljö och desto sämre villkor, framför
            allt för kvinnorna.
          </note>
          <note>
            Jag tycker efter en genomgång både av motioner och av inläggen
            här i dag att vi har kommit långt, men jag ser också hur mycket
            längre vi måste nå innan vi ens med ett uns av självtillit kan
            betrakta oss som nöjda när det gäller förändring av arbetsmiljön.
          </note>
          <note>
            Jag kan också se att en moderat politik vore en katastrof för
            kampen för det goda arbetet. Jag tänker på en broschyr som jag
            fått i min hand och där moderaterna skrivit: Vi är inte politiker
            -- vi är moderater. Jag skulle vilja säga att jag är socialdemokrat
            och politiker och som sådan också beredd att ta ett ansvar både
            i riksdagen och när det gäller att ge de fackliga organisationerna
            vapen i händerna för att kunna förändra sin arbetsmiljö.
          </note>
          <note>
            Därmed är jag beredd att ta ett ansvar också för arbetsmiljön.
            Den nu framlagda propositionen är ett steg på den vägen, som måste
            följas av många flera, och så kommer också att bli fallet från
            en fortsatt socialdemokratisk regering.
          </note>
          <note type="speaker">
            Anf. 24 MONA SAINT CYR (m):
          </note>
          <note>
            Herr talman! Mona Sahlin behövde inte läsa upp de olika exemplen
            ur arbetslivsfondens beskrivningar av bidragstagare. Jag har själv
            fått den någonstans ifrån och har läst den. Där återgavs däremot
            inte ett exempel som jag hörde berättas om häromdagen. Det kunde
            vara intressant att få veta om det ligger i linje med de rekommendationer
            som Mona Sahlin har när det gäller fördelningen av de 15 miljarderna
            för att de skall komma till en så effektiv och gagnrik användning
            som möjligt.
          </note>
          <note>
            Man har i en kommun anställt ett trivselombud med hjälp av 2
            milj.kr. från fonden. Är det detta som
          </note>
          <note>
            Mona Sahlin anser vara det fantastiskt goda arbetet och de arbetsmiljöinriktade
            åtgärderna? Det är bara ett exempel ur mängden.
          </note>
          <note>
            Mona Sahlin raljerar med våra tidigare efterlysningar av en uppdaterad
            statistik från det här området. Statistiken har förbättrats efter
            att vi har gjort många framstötar om bättre statistik. Det har
            betydelse att statistiken är aktuell för att snabbt kunna sätta
            in de rätta avhjälpande åtgärderna. Det är det som är avsikten
            med statistiken. Eller skall det enligt Mona Sahlins bedömningar
            vara ett självändamål?
          </note>
          <note>
            Jag tror inte att kvinnorna väljer den sämsta arbetsmiljön. Mona
            Sahlin åberopar att de har de allra sämsta förutsättningarna i
            alla sammanhang och råkar ut för arbetssjukdomar. Vi måste erinra
            oss att den mängd kvinnor som kom ut på arbetsmarknaden på 60-talet
            var lågutbildade kvinnor som tvingades ut på grund av regeringens
            skattepolitik när det inte längre gick att leva på, i det här
            fallet, mannens lön. Kvinnorna fick ta det som bjöds, och det
            är riktigt att det var dåliga arbeten. Kvinnorna har fått lida
            för det, och många av dem har blivit förtidspensionerade eller
            långtidssjukskrivna. Mona Sahlin får nog ta åt sig en del av skulden
            för det.
          </note>
          <note>
            En del av mina frågor blev inte besvarade av Kjell
          </note>
          <note>
            Nilsson. Jag skulle vilja veta av Mona Sahlin hur man kan göra
            bedömningen av vilka satsningar inom arbetsmiljöområdet som går
            utöver det som alldeles självklart krävs av arbetsgivaren.
          </note>
          <note>
            Exempelboken talar inte om det. För varje exempel ställer man
            sig frågan om det exemplet hör hemma i det ordinarie arbetsmiljöarbetet
            eller ej.
          </note>
          <note>
            Är det en extra satsning?
          </note>
          <note>
            Jag fick inte heller svar på frågan om annonseringen av de regionala
            fondcheferna som skulle tillsvidareanställas. Eftersom det inte
            är fråga om tillfälliga anställningar, innebär det att fonderna
            skall permanentas? Är de inte tidsbestämda till fem år?
          </note>
          <note type="speaker">
            Anf. 25 LARS-OVE HAGBERG (v):
          </note>
          <note>
            Herr talman! Jag kan instämma i två tredjedelar av
          </note>
          <note>
            Mona Sahlins anförande, nämligen beskrivningen av miljön, problemen
            med kvinnorna, vilka befogenheter som skall finnas, aktiv medverkan,
            produktivitet osv. och även analysen av den förfärliga marknadsekonomin
            och behovet av starka fackföreningar.
          </note>
          <note>
            Så kommer vi till punkten medelsarsenalen. Då är det tvärstopp.
            Då talar man om de starka fackföreningarna. Jag tycker att det
            är intressant.
          </note>
          <note>
            Debatten kan faktiskt bara gynna de som är antipolitiker, om
            man från regeringens sida vill göra konfrontationer med moderaterna
            och belysa skillnader. Regeringen säger att man är för en stark
            arbetarskyddsstyrelse. Det vill inte moderaterna.
          </note>
          <note>
            Regeringen vill ha en arbetslivsfond. Moderaterna säger att sådant
            sköter företagen själva.
          </note>
          <note>
            Regeringen vill ha starka fackföreningar. Det vill inte moderaterna.
            Detta är inte särskilt konkret från regeringens sida. Det är inte
            precis de krav som står för att minska belastningsskadorna för
            dem som är drabbade av de dåliga miljöerna i dag.
          </note>
          <note>
            Vi har då exemplet med den unga kvinnan på ABB
          </note>
          <note>
            i Ludvika som monterade kablar i bilar. Efter en förflyttning
            till annan arbetsplats fick hon i stället lyfta sammanlagt 3 ton
            om dagen. Hur skall sådant ändras, om man inte ser till vad som
            styr? Hur skall fackföreningen just på det företaget kunna få
            maktmedel att förändra den unga kvinnans situation? Det är sådant
            som vi från vänsterpartiet har pekat på. Nog borde väl stoppningsrätten
            kunna vidgas, så att dessa idiotiska arbeten kan förändras? Fackföreningen
            måste få den förhandlingsposition som krävs här. Det hjälper inte
            med fagert tal. Det här är konkret.
          </note>
          <note>
            Fackföreningarna blir förtvivlade över sådana situationer. Detta
            är regeringens svaghet och egentligen dess svek. Det har skapats
            förhoppningar hos många arbetare att arbetsmiljön skall åtgärdas.
          </note>
          <note>
            Nu handlar det tydligen om flera steg. Kan Mona
          </note>
          <note>
            Sahlin berätta mera om varför en utvidgad stoppningsrätt har
            avvisats? Det vore intressant att få veta. Varför har maktfrågan
            för fackföreningen skjutits undan, dvs. när det gäller en utvidgning
            av samordningen mellan arbetsmiljölagen och medbestämmandelagen?
            Ge fackföreningen konkreta möjligheter att agera bättre i arbetsmiljöfrågor
            i dag. Varför har sådant skjutits undan i det här läget? För närmare
            tre år sedan ingavs förhoppningar om åtgärder. Det är detta som
            uppfattas som ett svek. Det första är bra, men vad kommer sedan
            i form av åtgärder?
          </note>
          <note type="speaker">
            Anf. 26 CHARLOTTE BRANTING (fp):
          </note>
          <note>
            Herr talman! Mona Sahlin talar mycket om att kvinnors arbetsmiljösituation
            är besvärlig, och det kan jag instämma i. Det engagemanget kan
            vi säkert ha gemensamt. Men det måste ändå vara ett stort problem
            för regeringen att efter alla dessa år med socialdemokratiskt
            regeringsinnehav presentera denna hälsorapport från LO, där det
            klart framgår att hälsan har mycket att göra med vilken klass
            man tillhör -- om man nu skall använda sig av dessa förhatliga
            klasskillnader, som jag tycker illa om att använda. Det är ändå
            vad LOs hälsorapport går ut på. Det är då konstigt att man inte
            har kommit längre efter alla dessa år.
          </note>
          <note>
            Enligt LOs rapport har arbetarkvinnorna den sämsta arbetsmiljön,
            och hälften av dem lämnar arbetsmarknaden i förtid. Det kostar
            mycket pengar -- 70 miljarder kronor.
          </note>
          <note>
            Vi har ifrån folkpartiets sida sett det som oerhört angeläget
            att det blir en bättre samordning mellan rehabiliteringen och
            sjukförsäkringen. Människor skall inte förtidspensioneras så lätt.
            Den frågan skall debatteras mer om en stund. Det är angeläget
            att gå hårdare fram i just de frågorna och ge möjligheter till
            rehabilitering. Det är därför angeläget att de 500 milj.kr. till
            rehabilitering verkligen finns för ytterligare satsningar.
          </note>
          <note>
            Jag förstår att Mona Sahlin kanske kommer att få problem i och
            med den omröstning som kommer till stånd när det gäller de 500
            milj.kr. som har föreslagits skall tas från arbetslivsfonden.
            Jag vill ha en försäkran från Mona Sahlin att rehabilitering verkligen
            kommer till stånd. Jag utgår från att
          </note>
          <note>
            Mona Sahlin har mer ansvar för regeringens budget än vad Kjell
            Nilsson har visat i dag. Var skall dessa pengar tas från? Kommer
            regeringen, om förslaget går igenom, underbalansera budgeten på
            den sidan?
          </note>
          <note>
            Mona Sahlin talar bra om kvinnorna. När tänker
          </note>
          <note>
            Mona Sahlin acceptera att de rester som finns i de s.k. offentliga
            monopolen verkligen tas bort, så att det blir fritt fram för alla
            de kvinnor som vill starta eget och som skulle ge en bättre situation
            på arbetsmarknaden för många inom vård, omsorg och utbildning?
          </note>
          <note>
            Anf. 27 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Herr talman! Jag vill vända mig till Mona Saint Cyr och frågan
            om arbetslivsfonden. Jag tycker inte att man skall komma undan
            så lätt med att bara säga att pengarna skulle göra mer nytta om
            de stannade kvar i företagen. Vi kan väl gemensamt se tillbaka
            på 80-talet när vinsterna var höga och produktionen gick bra.
            Hur mycket hände på arbetsmiljöområdet och på de företag som Mona
            Saint Cyr är så övertygad om att om de bara fick tillbaka pengarna
            skulle det bli bättre? Jag tycker att det är ett ytterligare exempel
            på att man bara pratar utan att ha tänkt igenom vad man skall
            säga.
          </note>
          <note>
            Det handlar här om en omfördelning. Jag vet att det är ett förhatligt
            ord för moderaterna. Det är en omfördelning så att också de svaga
            företagen, de små företagen, som verkligen har stora behov av
            att förändra och bygga upp ny teknik också får stöd och hjälp
            via arbetslivsfonden. Det tycker jag är bra.
          </note>
          <note>
            Jag noterar att vi kvinnor tvingades och piskades ut i arbetslivet.
            Jag vet inte om Mona Saint Cyr försade sig. Men det lät som om
            det var jämställdhet för moderaterna att kunna leva på sin mans
            lön. Jag har alltid trott att det var jämställdhet att kunna vara
            ekonomiskt oberoende, oavsett vilket kön man har.
          </note>
          <note>
            Vidare har vi frågan om vilken kunskap jag har om bedömningen
            av vad som är extra satsningar. Jag liter helt och fullt på de
            parter som tillsammans sitter i fonderna runt om i regionerna.
            Jag har på mycket nära håll följt och efterforskat och lärt mig
            hur parterna hanterar frågorna. Jag vet att det är där kunskapen
            finns och att där finns befogenheterna att kunna gå in och agera.
          </note>
          <note>
            Lars-Ove Hagberg hävdar att det jag säger är bara fagert tal.
            Det är kul att han tycker att jag pratar tjusigt. Men det finns
            konkreta förslag. Om man bara anstränger sig alldeles litet kan
            man se de vapen som propositionen och förändringarna i lagen ger
            människorna. Både Lars-Ove Hagberg och jag lider av att se hur
            litet det är som har hänt under 80-talet när det gäller arbetsorganisationen.
          </note>
          <note>
            Det är möjligen en insikt som jag har men inte Lars-
          </note>
          <note>
            Ove Hagberg, men man skall veta att lagar sällan förändrar verkligheten.
            Det är först när lagarna används, och med den tilltro som man
            har till de fackliga organisationerna och till de enskilda anställda,
            som man ser möjligheterna och förutsättningarna att också förändra
            arbetsorganisationen. Jag kan ju se vad som redan nu håller på
            att hända. Jag vill skynda på det, jag vill sparka en del i baken
            och jag vill hjälpa dem som har insikterna men inte befogenheten
            och resurserna. Om man ser propositionen, arbetslivsfonden och
            de uppdrag som vi har redovisat att vi skall fortsätta med, bl.a.
            det som
          </note>
          <note>
            Lars Ove Hagberg tog upp om översynen av de arbetsrättsliga frågorna,
            är det början på ett långt, tålmodigt och viktigt arbete.
          </note>
          <note>
            Charlotte Branting tar upp kvinnors situation. Det är riktigt
            att utjämningen av de sociala skillanderna mellan t.ex. kvinnor
            och män inte har stått i förgrunden under 80-talet. Vi kan se
            hur inflationspolitiken har bidragit till detta. Vi kan också
            se, det är därför vi nu förändrar så mycket av arbetsmiljöreglerna,
            att det inte har räckt att bara koncentrera sig på de synbart
            farliga arbetsplatserna, utan att man också måste koncentrera
            sig på det som är bakgrunden till arbetsorganisationen och till
            belastningsskadorna.
          </note>
          <note>
            Där vill jag fråga Charlotte Branting: Vad, och på vilket sätt,
            vill folkpartiet gå in och styra för att förebygga att inte också
            90-talet ger samma bistra erfarenheter? På vilket sätt skall man
            som politiker gå in och understödja en annan utveckling av de
            ekonomiska villkoren i arbetslivet? Det vore intressant att veta
            om den skillnaden finns mellan fler av de borgerliga partierna
            här i riksdagen.
          </note>
          <note>
            Charlotte Branting frågar också när jag tänker acceptera att
            monopolen inom den offentliga sektorn försvinner. Jag är inte
            så naiv att jag tror att privat sjukvård eller privat barnomsorg
            löser jämställdhetsproblemen eller arbetsmiljöproblemen för kvinnorna.
            Det ligger icke på den nivån. Det finns mycket annat som jag skulle
            kunna vara kritisk mot när det gäller den offentliga sektorns
            sätt att hantera arbetsmiljöfrågorna och hur man ger de enskilda
            anställda de större befogenheter och det ansvar som leder fram
            till en annan arbetsmiljö.
          </note>
          <note type="speaker">
            Anf. 28 MONA SAINT CYR (m):
          </note>
          <note>
            Herr talman! Mona Sahlin, när jag talade om kvinnorna på 60-talet
            var det en anklagelse från min sida mot Mona Sahlin och hennes
            partifränder.
          </note>
          <note>
            Dessa kvinnor var inte förberedda för arbetslivet.
          </note>
          <note>
            Det är grymt att låta dem bli en förlorad generation, som vi
            sedan låter utgöra erfarenhetsmaterial för våra kommande och pågående
            arbetsmiljöinsatser. De tvingades ut, oavsett om de själva ville
            det eller inte. Det hade inte ett dyft med någon jämställdhets-
            eller jämlikhetspolitik att göra.
          </note>
          <note>
            När vi talar om satsningar på arbetsmiljöområdet talar vi egentligen
            om olika nivåer, dvs. olika beslutsfunktioner på olika nivåer.
            Mona Sahlin vill lägga allt i politikernas händer och i det här
            fallet i arbetslivsfondens händer. Det stämmer inte riktigt med
            vad Mona Sahlin har sagt i en intervju som jag läste nyligen.
            Där uttryckte hon sig så här: Vi lägger vapen i händerna på dem
            ute i företagen.
          </note>
          <note>
            Vad menar Mona Sahlin med detta? Det måste ju vara så att man
            får hantera de pengar och de insatser man vill göra på arbetsmiljöområdet
            där man bäst känner till vad som behöver göras. Mona
          </note>
          <note>
            Sahlin förordar tydligen sedvanligt socialdemokratiskt överförmynderi
            i stället.
          </note>
          <note>
            Sedan vill jag återvända till detta med de 15
          </note>
          <note>
            miljarderna och de metoder som skall utvecklas.
          </note>
          <note>
            De finns alltså inte i dag. Normalt sett brukar man gå andra
            vägen. När man skall sätta in så stora insatser som man gör här,
            brukar man gå andra vägen och ha klart för sig vad man skall göra
            och hur man skall utvärdera det man gör, dvs. man har metoderna
            klara för sig innan man sätter i gång ett projekt. Detta tycks
            inte vara fallet här, eftersom man har uttryckt sig som man har
            gjort i statskontorets rapport.
          </note>
          <note>
            Till sist, eftersom Mona Sahlin anser att jag är så dålig på
            arbetsmiljöfrågor, vill jag gärna få svar på frågan: Är jag då
            möjligen kvalificerad för att få ingå i den fortsatta rådsgruppen
            som inte tycks existera?
          </note>
          <note type="speaker">
            Anf. 29 LARS-OVE HAGBERG (v):
          </note>
          <note>
            Herr talman! Utgångspunkten för den breda arbetsmiljön och de
            utredningar som kommer är att många människor, kanske över hälften,
            vantrivs på sina arbeten. Det är den totala utgångspunkten för
            hur arbetslivet egentligen är. Utifrån detta har vi i dag synbara
            problem. Vi har fysiska problem och vi har psykiska problem som
            är synbara. Det handlar om var man har sin position i arbetslivet.
            Det är frågan om makten och hur man egentligen får sina befogenheter,
            sitt inflytande i arbetsorganisationen och om man kan förverkliga
            sin utbildning. Detta skjuter regeringen vidare i en utredning.
            Det är ett långt och tålmodigt arbete, mycket långt och tålmodigt
            tydligen.
          </note>
          <note>
            Arbetsmiljökommissionen föreslog egentligen två saker som inte
            finns med. Det gäller samordningen mellan arbetsmiljölagen och
            medbestämmandelagen och differentierade arbetsgivaravgifter. Detta
            har regeringen inte med.
          </note>
          <note>
            Det handlar om de frågor där en part i dag säger:
          </note>
          <note>
            ''Nej, vi vill inte vara med i dessa statliga organisationer
            längre. Vi tänker vara en ordentlig part på marknaden. Detta gör
            regeringen inte någonting åt. Detta är ju barockt. Det är tålmodigt
            arbete som egentligen skulle behövas.
          </note>
          <note>
            Om man tittar framåt nu när de politiska krafter som vill vara
            en part stärker sig, borde konsekvensen för en regering som ställer
            sig bakom arbetarrörelsen vara att man nu måste stärka den andra
            parten på arbetsmarknaden, dvs. de arbetande och dess organisationer,
            den enskilde.
          </note>
          <note>
            Men det förekommer, det vill jag säga trots att jag har läst
            detta betänkande och denna proposition fram och tillbaka, inga
            sådana förslag.
          </note>
          <note>
            Däremot finns viljeyttringar i målsättningsparagraferna som redan
            finns och har funnits. Det är arbetarskyddsstyrelsen som skulle
            förverkliga detta. Det tycker jag är huvudproblemet med arbetsmiljödebatten
            i dag.
          </note>
          <note>
            Detta sätt att behandla det visar verkligen på en antipolitisk
            inställning som kommer att befrämja dem som inte går till de etablerade
            partierna, utan snarare hyser förakt för deras hanterande av t.ex.
          </note>
          <note>
            denna fråga.
          </note>
          <note type="speaker">
            Anf. 30 CHARLOTTE BRANTING (fp):
          </note>
          <note>
            Herr talman! Mona Sahlin, först vill jag säga att jag ingalunda
            är så naiv att jag tror att bara privata inslag skulle lösa situationen
            för kvinnorna. Det har jag aldrig påstått. Det vi i folkpartiet
            liberalerna vill ha är olika alternativ, mångfald, privat och
            offentlig verksamhet.
          </note>
          <note>
            Det är konstigt att när man skall släppa monopolen är det på
            männens villkor, då är det på männens arbetsmarknad man gör det.
            I de s.k. typiska kvinnojobben vill man inte släppa några monopol.
          </note>
          <note>
            Det är konstigt att Mona Sahlin skall spela med i manssamhället
            och inte inser att det är ett problem för många kvinnor.
          </note>
          <note>
            Jag var i Nybro häromdagen. Där var det en sjuksköterska som
            hade startat en egen företagsmottagning. Hon fick inga bidrag
            på något vis. Hon hade många arbetarkvinnor som kom för att få
            hjälp med sina belastningsskador. Tyvärr var det för dyrt för
            många av dem. De kunde inte komma så ofta som de hade möjlighet
            till därför att hon inte fick bidrag att driva verksamheten.
          </note>
          <note>
            Sedan kan jag konstatera att jag inte fick något svar från Mona
            Sahlin om hur man skall täcka dessa 500
          </note>
          <note>
            milj.kr. om det nu är så att riksdagen fattar detta konstiga
            beslut i morgon angående arbetslivsfonden.
          </note>
          <note>
            Sedan frågade Mona Sahlin vad vi i folkpartiet har att komma
            med när det gäller arbetsmiljön. Mona
          </note>
          <note>
            Sahlin kan ju läsa i vår arbetsmiljömotion hur vi vill flytta
            fram positionerna. Vi har pekat på en rad förbättringar som, om
            riksdagen beslutade i den riktningen, skulle förbättra arbetsmiljön.
          </note>
          <note>
            Mona Sahlin säger att hon litar helt på parterna. Ja, jag kan
            lita en hel del på parterna, men det avgörande är ändå ansvaret
            som vi i riksdagen och i regeringen måste ha för arbetsmiljöpolitiken.
          </note>
          <note>
            Anf. 31 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Herr talman! Får jag bara betona det litet anmärkningsvärda i
            att när man som central politiker sätter sin tillit till lokala
            parter, företag och fackliga organisationer och deras bedömningar
            och insikter i vad som behöver förändras på deras egna arbetsplatser,
            får man kritik för att man inte styr tillräckligt centralt.
          </note>
          <note>
            Här har jag, och många med mig, bl.a.
          </note>
          <note>
            centerpartiet, utgått från att arbetslivsfonden har handlat om
            att sätta till centrala resurser, skapa en snabb och så litet
            byråkratisk organisation som möjligt för att understödja verksamheten
            ute vid företagen. För detta har riksdagen skickat med ett antal
            förhållningspunkter, som man fattade beslut om här, över vad denna
            verksamhet skulle inrikta sig på. Det jag har följt har icke föranlett
            mig att reagera. Man fullföljer de riktlinjer för hur dessa resurser
            används som man har beslutat om här i riksdagen mycket bra.
          </note>
          <note>
            Sedan vill jag bara säga två saker till Mona Saint
          </note>
          <note>
            Cyr. Jag tror att kvinnorna var mycket väl förberedda för att
            träda ut i arbetslivet. Det beror på vad man menar med det ordet.
            Jag var själv inte så gammal på 60-talet, men jag har en mor som
            under många år kämpade och förberedde sig för att kunna komma
            ut i arbetslivet. Hon gjorde detta också i slutet av 60-talet.
            Det som vi har diskuterat här i kammaren i dag är att vi fortfarande
            efter tjugo år har ett arbetsliv som ännu icke har förberett sig
            tillräckligt mycket för att kvinnorna finns ute i arbetslivet.
          </note>
          <note>
            Detta arbetsmiljöråd sammanträdde under ledning av mig i vintras,
            jag har letat i huvudet efter datumet, och jag hoppas att jag
            som minister får fortsätta att kalla detta råd, och även Mona
            Saint
          </note>
          <note>
            Cyr, till sammanträden i fortsättningen.
          </note>
          <note>
            Till Charlotte Branting vill jag bara säga att vi skall fullfölja
            åtagandet av rehabiliteringsinsatserna om riksdagen så beslutar
            i dag.
          </note>
          <note>
            Det är skönt att höra att ett borgerligt parti bryr sig så mycket
            om budgetunderskottet och att man oroar sig för det. Vi kommer
            att få summera hur mycket denna riksdag har spätt på budgetunderskottet
            när den beslutat om utgifter men icke velat besluta om inkomsterna.
            Det är bra att det finns ett borgerligt parti som bryr sig om
            detta och är beredd att ta sitt ansvar också i fortsättningen.
          </note>
          <note type="speaker">
            Anf. 32 MONA SAINT CYR (m) replik:
          </note>
          <note>
            Herr talman! Jag talade tidigare om att kvinnorna var illa förberedda.
            Jag avsåg då den rent fysiska förberedelsen, eftersom det var
            i den situationen de råkade ut för de nämnda förslitningsskadorna.
          </note>
          <note>
            Jag vill i detta sammanhang också återkomma till något som Mona
            Sahlin sade i början av debatten om den bild arbetsskador och
            arbetssjukdomar uppvisar. Det är för det mesta en mycket komplex
            bild. I många sammanhang går det inte att säga att dessa skador
            renodlat beror på ett visst arbetsmoment. Man kan mycket väl ha
            dåliga förutsättningar redan från sin ungdom.
          </note>
          <note>
            Vi har i dag ofta talat om att elever inte blir tillräckligt
            väl fysiskt uppbyggda inom gymnastik och idrott och att de behöver
            mer av det ämnet för att klara de fysiska belastningar de råkar
            ut för i arbetslivet. De flesta är kanske inte idrottare. Men
            de som är det kommer lättare undan och klarar av svåra belastningssituationer.
            När vi diskuterar arbetsmiljöfrågor och arbetssjukdomar måste
            vi vara uppmärksamma på att man kan påverkas inom många olika
            områden där man är verksam. Det är självklart.
          </note>
          <note type="speaker">
            Anf. 33 CHARLOTTE BRANTING (fp)
          </note>
          <note>
            replik:
          </note>
          <note>
            Herr talman! Jag skall inte förlänga debatten, men jag kunde
            inte annat än begära en kort replik när
          </note>
          <note>
            Mona Sahlin talade om att detta skulle innebära en liten byråkrati
            för arbetslivsfonden. Det kostar ju ändå 750 milj.kr., medel som
            vi tycker kunde ha använts bra mycket bättre om de används direkt
            till arbetsmiljön ute på företagen.
          </note>
          <note>
            Vi har i dag 150 olika instanser och 12 000--15 000
          </note>
          <note>
            anställda som sysslar med miljöbyråkrati. Detta skulle kunna
            göras på ett enklare sätt, och det har vi från folkpartiet pekat
            på.
          </note>
          <note>
            Sedan måste jag till Mona Sahlin säga: När Mona
          </note>
          <note>
            Sahlin gör denna summering av olika budgetalternativ, kom då
            ihåg att det är socialdemokraterna som har sett till att försvaga
            budgeten med de 500 milj.kr. som vi eventuellt kommer att fatta
            beslut om i morgon, inte folkpartiet liberalerna. Vår budget håller.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 maj.)
          </note>
          <note>
            5 § Rehabilitering och rehabiliteringsersättning
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1990/91:SfU16 Rehabilitering och rehabiliteringsersättning (prop.
            1990/91:141 och prop. 1990/91:100 delvis).
          </note>
          <note type="speaker">
            Anf. 34 GULLAN LINDBLAD (m):
          </note>
          <note>
            Herr talman! År 1982, dvs. för nio år sedan, väckte vi moderater
            i socialförsäkringsutskottet en motion där vi föreslog att försäkringskassan
            skulle ges ett större, övergripande ansvar för att människor skulle
            rehabiliteras från sjukdom och handikapp så långt detta är möjligt,
            dvs. en påbyggnad av det ansvar som lagen om allmän försäkring
            sedan länge ålagt kassan, men där instrumenten hittills varit
            något trubbiga.
          </note>
          <note>
            Det är för oss moderater tämligen självklart att den instans
            som betalar ut ersättning vid sjukdom och skada också har ett
            stort ansvar för och intresse av, såväl av humanitära som ekonomiska
            skäl, att återföra den sjuke till ett så fullvärdigt liv som möjligt
            i samhälle och arbetsliv, helst utan sjukskrivning eller annan
            ersättning från kassan.
          </note>
          <note>
            Jag vet att vårt parti redan tidigare hade väckt liknande motioner,
            men denna lilla rekapitulation av historien avser en period som
            jag själv varit med om genom nära tolv års verksamhet i utskottet.
          </note>
          <note>
            Jag vet att Försäkringskasseförbundet var mycket intresserat
            av vår motion, men det dröjde länge innan intentionerna om en
            aktiv rehabilitering, från vårt och andra håll, utmynnade i den
            rehabiliteringsberedning som så småningom tillsattes och som främst
            ligger till grund för det betänkande som behandlas i dag.
          </note>
          <note>
            Det är positivt att vi äntligen har kommit så långt i detta arbete.
            Däremot hade vi nog alla i utskottet önskat att den proposition
            som regeringen haft alla dessa år på sig att planera och lägga
            fram, skulle ha varit av en mer fullödig kvalitet än den utskottet
            fick att behandla.
          </note>
          <note>
            Det är tyvärr en mycket dålig propotision som utskottet fått
            att behandla. Jag vill redan nu säga att det är tack vare utskottets
            utomordentligt skickliga personal och ledamöternas expertkunnande
            som vi kunnat sammaställa ett betänkande inom loppet av några
            veckor så att vi i dag kan ta ställning i ärendet. Jag vill också
            gärna säga till mina kolleger i utskottet från alla partier, att
            jag anser att vi alla strävat efter att nå ett så bra resultat
            som möjligt.
          </note>
          <note>
            Vi har faktiskt från alla håll varit beredda att diskutera oss
            fram till praktiska lösningar, och vi har på flera håll kunnat
            göra samskrivningar och undvika reservationer i denna mycket svåra
            materia.
          </note>
          <note>
            I de s.k. avslutande synpunkterna i betänkandet konstaterar ett
            enhälligt utskott att det funnits en rad brister i regeringens
            förslag. Principer för sjukpenningrätt har blandats samman med
            helt nya principer, delvis med anknytning till arbetsmarknadslagstiftningen,
            men principerna har inte klarlagts på ett tydligt sätt. Jag citerar
            ur utskottsbetänkandet: ''Bristerna är i vissa fall så väsentliga
            att utskottet övervägt om regeringen borde komplettera lagförslaget
            innan riksdagen tar ställning till det. För att man i första hand
            hos riksförsäkringsverket och försäkringskassorna redan nu skall
            kunna förbereda genomförandet av reformen och påbörja utbildningsinsatser
            m.m.
          </note>
          <note>
            föreslår utskottet emellertid att riksdagen godtar det framlagda
            förslaget med vissa ändringar och i övrigt begär att regeringen
            återkommer med kompletterande lagförslag som skall kunna träda
            i kraft när reformen genomförs den 1 januari 1992.''
          </note>
          <note>
            Detta är en ganska svidande vidräkning med en dålig proposition.
          </note>
          <note>
            Utskottets begäran gäller t.ex. fortsatt möjlighet att dra in
            eller nedsätta sjukpenning eller förtidspension om den försäkrade
            vägrar underkasta sig medicinsk behandling eller rehabilitering.
            En annan viktig fråga gäller t.ex. hur man skall beräkna sjukpenning
            vid avbrott i rehabiliteringen. Regeringen har helt enkelt inte
            förmått komma med tillfredsställande förslag inom stora, viktiga
            lagkomplex.
          </note>
          <note>
            På andra punkter har utskottet helt enkelt ändrat regeringens
            förslag och på en punkt underkänt det.
          </note>
          <note>
            Det gäller det i högsta grad förvånande förslaget om en mer eller
            mindre regelmässig lagfäst förtidspensionering av människor efter
            ett års rehabiliteringsförsök. Detta framförs i en proposition
            som syftar till rehabilitering!
          </note>
          <note>
            Inte minst vi moderater har i en motion understrukit nödvändigheten
            av reglerna för sjukpenning under utbildning behöver stramas upp,
            och detta är utskottet också enigt om. I dag förekommer t.ex.
            att människor genomgår upp till fyra års högskoleutbildning med
            bibehållen sjukpenning, något som bl.a. riksrevisionsverket skarpt
            har kritiserat. Detta är naturligtvis inte rimligt i förhållande
            till villkoren för andra studerande.
          </note>
          <note>
            Vi vill inte ställa oss bakom någon schablonregel om förtidspensionering.
            Det skulle t.ex. försvåra för handikappade, vilka kanske behöver
            en längre tids rehabilitering, att återkomma till arbetslivet.
          </note>
          <note>
            All rehabilitering är kanske inte heller arbetslivsrehabilitering,
            utan kan vara fråga om medicinsk rehabilitering. Den är också
            viktig, även om den kanske tar litet längre tid än ett år. Över
            huvud taget är förhållandet mellan medicisk och arbetslivsinriktad
            rehabilitering mycket oklar i propositionen.
          </note>
          <note>
            En mycket viktig sak när det gäller kassornas rehabiliteringsarbete
            är att detta kommer att ske under så obyråkratiska former som
            möjligt och att det inte formaliseras i olika beredningsgrupper
            och liknande. Det bör vara ett direkt samarbete mellan tjänstemän
            vid olika myndigheter. Att utskottet har understrykt detta har
            åtminstone tills vidare lugnat på denna punkt, och jag har därför
            avstått från att avge en reservation.
          </note>
          <note>
            I ett särskilt yttrande från utskottets borgerliga ledamöter
            pekar vi på de djupa brister som vidlåder det föreliggande förslaget
            i och med att arbetsskadeförsäkringen inte kommer att förändras.
            Det måste vidtas genomgripande förändringar i denna lagstiftning
            som allmänt omvittnat hittills varit ett hinder för rehabilitering.
          </note>
          <note>
            Regeringens oförmåga att lägga fram ett förslag i denna fråga
            är att djupt beklaga efter alla dessa år av diskussioner och en
            allmän insikt i samhället om att försäkringen måste förändras.
            Det föreliggande förslaget om rehabilitering är haltande genom
            att denna fråga inte är löst.
          </note>
          <note>
            Jag vill fråga utskottets talesman, eftersom socialministern
            ännu inte är här, men jag tänker sedan låta frågan gå vidare till
            henne: Är ni klart medvetna om denna brist? Kan ni säga något
            om när regeringen kan ta mod till sig och komma med ett förslag
            rörande arbetsskadeförsäkringen?
          </note>
          <note>
            På en punkt har det genom motioner från flera partier skapats
            en majoritet i utskottet för oppositionspartiernas förslag om
            differentierade arbetsgivaravgifter, som delvis bygger på arbetsmiljökommissionens
            förslag om att arbetsgivaravgifterna skall användas som ett ekonomiskt
            styrmedel för bättre arbetsmiljöer.
          </note>
          <note>
            Detta är viktigt, inte minst för de mindre företagen.
          </note>
          <note>
            Vi har nu begärt ett förslag från regeringen i stället för att
            avvakta en eventuell utredning i denna fråga.
          </note>
          <note>
            Herr talman! Jag skall nu övergå till att något kommentera de
            olika reservationerna.
          </note>
          <note>
            I reservation 2, som yrkar bifall till, och som är gemensam för
            moderaterna, folkpartiet, centern och miljöpartiet, anser vi att
            det bör införas en kompletterande lagbestämmelse som anger att
            arbetsgivare med upp till 15 anställda har rätt att få rehabiliteringsutredning
            utförd av försäkringskassan om de så önskar. Det blir naturligtvis
            en ökad arbetsbörda, särskilt för små företag, att göra rehabiliteringsutredningar
            och ta ett ökat ansvar för rehabiliteringsfrågorna, och det bör
            undvikas att en särskild organisation måste byggas upp i småföretagen
            för detta ändamål.
          </note>
          <note>
            Denna reservation är baserad på en folkpartimotion. Eftersom
            vi hade ett förslag som gick åt samma håll har vi anslutit oss
            till den.
          </note>
          <note>
            I reservation 3 framhåller samma reservanter att vikten av den
            enskildes rätt till integritet och upprätthållandet av sekretessen
            kring den enskildes sjukdomsdiagnoser måste betonas. Vi anser
            därför att uppgifter om orsaker till sjukfrånvaro inte skall lämnas
            ut till arbetsgivaren utan den enskildes godkännande. Detta är
            en fråga som i praktiken inte torde röna några större bekymmer
            men som är viktig i sak.
          </note>
          <note>
            I reservation 4 framför vi moderater att det bör räcka att en
            rehabiliteringsutredning påbörjas efter åtta veckor. Även om det
            är viktigt att så tidigt som möjligt påbörja rehabilitering anser
            vi att fyraveckorsregeln är alltför schablonmässig. Det är inte
            alls ovanligt att t.o.m. banala sjukdomar och enklare operationer
            kräver sex, sju veckors sjukskrivning. Vi menar att den sjukskrivande
            läkaren i sitt första läkarintyg kan kryssa för i en ruta om ett
            rehabiliteringsbehov, där kassan behöver engagera sig, föreligger
            eller ej.
          </note>
          <note>
            I reservation 8 påtalar folkpartiet att det är viktigt att försäkringskassan
            i nära samarbete med företagen tar till vara den kompetens som
            finns på området, såväl i företagen som inom företagshälsovården.
            Likaså framhålls att mindre företag bör kunna samordna sina rehabiliteringsinsatser.
            Dessutom framhålls att en allsidig rehabilitering av den försäkrade
            måste väga tyngre än strävan att återföra honom till den tidigare
            arbetsplatsen. Jag yrkar bifall till den reservationen. Det är
            en miss att vi inte har varit med på den från början.
          </note>
          <note>
            I reservation 10 återkommer vi moderater med vårt förslag om
            en allmän, obligatorisk sjukvårdsförsäkring, med vars stöd kassorna
            får anledning att se till att de försäkrade i tid får behandling
            och att förebyggande åtgärder vidtas, eftersom kassorna också
            svarar för betalning av sjukvård, sjukpenning och förtidspension.
            Detta skulle underlätta en effektiv och samordnad rehabilitering.
          </note>
          <note>
            I reservation 11, som är en gemensam borgerlig reservation, varnas
            för överkompensation. Vi anser att det är rimligt att den försäkrade
            inte skall uppbära högre ersättning vid rehabilitering än vad
            vederbörande skulle ha haft om han/hon varit i arbete. Vi anser
            därför att ett avdragssystem i likhet med det som har införts
            inom sjukpenningförsäkringen bör införas och att regeringen skall
            återkomma med ett lagförslag som kan träda i kraft i samband med
            försäkringens införande den 1 januari 1992 i denna fråga också.
          </note>
          <note>
            I reservation 13, som också är gemensam borgerlig, framför vi
            att en fjärdedels förtidspension bör införas. Utskottet har visserligen
            en positiv skrivning om att regeringen noga bör följa utvecklingen
            i och med att en fjärdedels sjukskrivning upphör efter ett år,
            men det räcker inte. Förtidspensioneringen har endast graderna
            halv, två tredjedels och hel förtidspension. Detta får till följd
            att en person som de facto har tre fjärdedels arbetsförmåga tvingas
            förtidspensionera sig till hälften, vilket naturligtvis är till
            nackdel både för den enskilde och för samhällsekonomin. Det föreligger
            alltså en risk för ''överpensionering''.
          </note>
          <note>
            I reservation 14 framför m, fp, c och mp att förtidspensionering
            i det längsta bör undvikas när det gäller ungdomar som studerar.
            Vi begär från regeringen ett annat system för ersättning för dessa
            ungdomar.
          </note>
          <note>
            I reservation 16 begär utskottets borgerliga ledamöter, som vanligt
            och sedan länge, en förlängd samordningstid i arbetsskadeförsäkringen
            som en första åtgärd när det gäller att komma till rätta med en
            försäkring som slukar miljarder och åter miljarder. Samordningstiden
            bör förlängas från 90 dagar till 180 dagar. Det är ett sedan länge
            känt krav från oss. Vi anser att detta förslag bör träda i kraft
            fr.o.m. den 1 juli detta år.
          </note>
          <note>
            I reservation 18 begär utskottets m- och fpledamöter återigen
            att en ny utredning om arbetsskadeförsäkringen tillsätts snarast.
          </note>
          <note>
            Utredningen bör bl.a. få i uppdrag att undersöka om försäkringsskyddet
            för dem som får en bestående nedsättning av sin arbetsförmåga
            som följd av en arbetsskada kan tillgodoses genom en obligatorisk
            ansvarighetsförsäkring, där parterna genom avtal närmare kan reglera
            hur försäkringen skall vara uppbyggd.
          </note>
          <note>
            I reservation 19 har vi moderater denna gång följt upp ett förslag
            från mp med vårt gamla krav på att
          </note>
          <note>
            AMF bör betala för det arbete som försäkringskassorna lägger
            ned på service till AMF-
          </note>
          <note>
            försäkringen. Vi anser att detta är rimligt, och det innebär
            en uppföljning av ett förslag från den utredning där arbetsskadeförsäkringen
            diskuterades för några år sedan.
          </note>
          <note>
            I reservation 20, slutligen, kräver utskottets borgerliga ledamöter
            att arbetsskadebegreppet blir föremål för en skyndsam utredning.
            Det är inte rimligt att ca 90 % av alla anmälda arbetsskador godkänns
            ända upp i högsta instans, dvs.
          </note>
          <note>
            försäkringsöverdomstolen. Praxisändringar har ju medfört att
            nästan allting godkänns som arbetsskada, och detta är inte rimligt!
            Det måste snarast fastställas klara kriterier för vad som är arbetsskada
            eller inte. Jag yrkar bifall till reservation 20.
          </note>
          <note>
            Herr talman! I övrigt yrkar jag bifall till utskottets hemställan.
          </note>
          <note type="speaker">
            Anf. 35 SIGGE GODIN (fp):
          </note>
          <note>
            Herr talman! Socialförsäkringssystemen syftar till att tillgodose
            medborgarnas behov av ekonomisk grundtrygghet vid sjukdom, rehabilitering,
            handikapp och ålderdom. Den ekonomiska omfattningen av systemen
            beräknas i år till 254
          </note>
          <note>
            miljarder kronor, vilket innebär att dess andel av
          </note>
          <note>
            BNP är ungefär 20 %. Vi lägger med andra ord ner mycket stora
            summor på våra socialförsäkringssystem. Trots detta har de uppenbara
            brister som motverkar rehabilitering och möjligheterna till återgång
            till arbete.
          </note>
          <note>
            Folkpartiet liberalerna har i ett flertal år påpekat bristerna
            i våra socialförsäkringssystem, brister som socialdemokraterna
            har sagt sig vilja åtgärda, men som de i stället har byggt vidare
            på och därigenom skapat orimliga förhållanden mellan arbete och
            ersättningar från socialförsäkringen. Låt mig bara påminna om
            timsjukpenningen, som folkpartiet liberalerna hävdade skulle leda
            till orimliga förhållanden mellan arbete och sjukersättning. Trots
            våra varningar innan reformen infördes, tog regeringen ingen som
            helst notis om våra påpekanden. Resultatet blev också att många
            människor kunde bli överkompenserade medan andra inte fick sin
            rättmätiga sjukförsäkringsersättning. Inte minst är de ökade kostnaderna
            i systemen en broms för möjligheterna att tillgodose andra viktiga
            sociala mål i vårt samhälle.
          </note>
          <note>
            I dagens betänkande från socialförsäkringsutskottet tas ett angeläget
            tag i rehabiliteringsfrågorna. Att rehabilitera mäniskor för återgång
            till arbete innebär betydande ekonomiska vinster för samhället.
            Men det helt avgörande skälet till förändringar i systemet är
            den avsevärt förbättrade livssituationen för dem som genomgår
            en lyckosam rehabilitering. Dessa samhällsvinster går inte att
            värdera i pengar. Den enskilda människans förbättrade livsbetingelser
            skall ses som det helt avgörande skälet till de förslag som utskottet
            lägger fram.
          </note>
          <note>
            Folkpartiet liberalerna har år efter år hävdat att också socialförsäkringssystemen
            måste förändras för att tillgodose andra mycket angelägna mål
            i den svenska välfärden. Dagens ärende är ett i en lång räcka
            av förändringar som måste göras för att medlen också skall räcka
            till andra angelägna insatser, inte minst för dem som räknas till
            glömda
          </note>
          <note>
            Sverige.
          </note>
          <note>
            Herr talman! När nu syftet med förändringarna är gott, är det
            med stort beklagande som folkpartiet liberalerna tvingas framföra
            skarp kritik mot det sätt på vilket regeringen har hanterat både
            detta ärende och andra åtgärder i socialförsäkringssystemen.
          </note>
          <note>
            I december varnade jag för det kaos som skulle infinna sig på
            försäkringskassorna när man ändrade sjukersättningshandläggningen
            två gånger under tio månader. I allt väsentligt har tyvärr dessa
            farhågor slagit in.
          </note>
          <note>
            Det är beklagligt att regeringen i förslaget till rehabilitering
            lämnat ett så undermåligt betänkande att enskilda människor riskerar
            att drabbas och handläggningen av rehabiliteringsärenden kommer
            att försvåras, på grund av oklarheter om vad regeringen i verkligheten
            menar med sina förslag.
          </note>
          <note>
            Herr talman! Utskottets handläggare har med stor skicklighet
            försökt att rätta till de allvarligaste bristerna. Men detta hindrar
            inte att utskottet i sin helhet, inkl. de socialdemokratiska ledamöterna,
            tvingas kritisera regeringens bristande intresse för att lägga
            fram förslag som går att verkställa. Låt mig återigen varna för
            denna slapphet i regeringens handläggning. Den luttrade försäkringskassepersonalen
            kommer att tvingas till många svåra eller felaktiga bedömningar
            på grund av de brister som regeringsförslaget innebär, trots att
            vi i utskottet har gjort så gott vi har kunnat.
          </note>
          <note>
            Förslaget till rehabilitering av anställda kommer att ställa
            utomordentligt stora krav på arbetsgivarna.
          </note>
          <note>
            De nya uppgifter som läggs på dem kommer att öppna vägar för
            insatser för en förbättrad arbetsmiljö, och sannolikt kommer många
            företag att se över även arbetsorganisation och andra rutiner.
          </note>
          <note>
            Snabbare upptäckt av dem som behöver rehabilitering samt utökade
            insatser kommer, som jag tidigare har framfört, att betyda såväl
            mänskliga som ekonomiska vinster som är avsevärda. Det är därför
            av yttersta vikt att alla anställda får samma trygghet och samma
            möjligheter till rehabilitering oavsett var de har sin anställning.
            Det är viktigt att även de allra minsta arbetsgivarna får möjlighet
            att leva upp till det ansvar som förslaget ger uttryck för.
          </note>
          <note>
            Folkpartiet liberalerna har därför föreslagit att företag med
            uppemot 15 anställda skall undantas från ansvaret för rehabiliteringsutredningen.
          </note>
          <note>
            Gränsen 15 anställda ligger också linje med vårt förslag till
            återförsäkring i sjuklöneförslaget, som riksdagen förhoppningsvis
            skall behandla senare i vår.
          </note>
          <note>
            Utskottsmajoriteten anför som skäl till att inte undanta de små
            arbetsgivarna att även de nu får större möjligheter att ansluta
            sig till företagshälsovården. Vi finner inte detta förslag tillräckligt
            för att tvinga även de allra minsta arbetsgivarna att ta ansvar
            för rehabiliteringsutredningen. Detta innebär inte att de skall
            undantas från kravet att medverka i rehabilitering av sina anställda.
            Men vill man ha en rehabiliteringslag som skall ge samma förutsättningar
            för alla anställda bör försäkringskassan ta över utredningen vid
            de minsta företagen.
          </note>
          <note>
            Jag vill gärna ställa frågan till Nils-Olof Gustafsson:
          </note>
          <note>
            Vad är skälet till att ni inte vill inse de svårigheter som finns
            i de minsta företagen?
          </note>
          <note>
            Fru talman! Den enskildes integritet måste betonas vid rehabiliteringsutredningen.
            Vi finner det självklart att försäkringskassan inte skall lämna
            ut information om den enskilde utan att samtycke finns. Detta
            bör riksdagen ge regeringen till känna.
          </note>
          <note>
            Vi vill också betona att försäkringskassan i rehabiliteringsarbetet
            bör ta till vara den kompetens som finns vid företagen.
          </note>
          <note>
            Beslutsfattandet måste decentraliseras så långt ut som möjligt.
            Man måste också stimulera mindre företag att samverka i rehabiliteringsarbetet.
            En självklarhet måste vara att en allsidig rehabilitering skall
            vara att föredra framför återgång till den tidigare arbetsplatsen.
          </note>
          <note>
            Riksdagen har för en tid sedan knäsatt principen att det skall
            vara mer lönsamt att arbeta än av olika skäl vara frånvarande
            från arbetet.
          </note>
          <note>
            Utskottsmajoritetens och regeringens förslag till rehabiliteringsersättning
            innebär i vissa fall att högre ersättning kan utgå än vid förvärvsarbete.
          </note>
          <note>
            Detta är oacceptabelt och rimmar inte med riksdagens tidigare
            beslut när det gäller sjukförsäkringen. Vi kräver därför att regeringen
            återkommer till riksdagen med förslag som ger möjlighet till en
            ''trappa'', som dels stimulerar rehabilitering, dels gör det lönsamt
            att återgå i arbete.
          </note>
          <note>
            Fru talman! Att rehabilitera en sjukskriven till återgång till
            arbete är en svår och ofta krävande insats. Det är därför av yttersta
            vikt att reglerna inte är utformade så, att de motverkar rehabilitering.
            Den 1 juli 1990 infördes fler nivåer i sjukpenningförsäkringen.
            Den som kunnat vara sjukskriven till en fjärdedel tvingas nu till
            förtidspension på halv eller tre fjärdedels tid. Det vore intressant
            att höra vad som ligger bakom socialministerns förslag i denna
            fråga. Enligt min uppfattning är det ett direkt hinder i rehabiliteringsarbetet.
          </note>
          <note>
            Fru talman! När ett handikappat barn fyller 16 år övergår vårdbidraget
            i regel till förtidspension och eventuell handikappersättning.
            Folkpartiet liberalerna har med skärpa hävdat att handikappade
            ungdomar som studerar inte får förtidspensioneras. Ingen möda
            får sparas när det gäller att pröva deras förutsättningar till
            arbete efter utbildning. Att pensionera dem innebär alltför ofta
            slutsteget i rehabiliteringskedjan. Detta kan inte accepteras.
            Det är därför ett av de viktigaste skälen till att folkpartiet
            liberalerna varje år kräver ytterligare insatser för att skapa
            förutsättningar till förvärvsarbete för unga handikappade.
          </note>
          <note>
            Fru talman! Ett mycket stort antal aktörer inom socialförsäkringens
            verksamhet är överens om att nuvarande arbetsskadeförsäkring är
            det främsta skälet till att människor inte kan rehabiliteras.
          </note>
          <note>
            Regeringen har ett flertal gånger, även i den proposition som
            vi behandlar i dag, uttryckt samma åsikt. Att regeringen även
            i denna fråga sprungit från en överenskommelse har väl slutat
            att intressera någon. Svikna överenskommelser börjar ju bli vardagsmat.
          </note>
          <note>
            Folkpartiet anser att en förlängning av samordningstiden mellan
            sjukförsäkringen och arbetsskadeförsäkringen från 90 till 180
            dagar är en väsentlig åtgärd till dess arbetsskadeförsäkringen
            har reformerats. Vi kräver därför att regeringen skall återkomma
            med förslag, så att detta kan ske snarast.
          </note>
          <note>
            Låt mig också säga att arbetsskadeförsäkringen inte längre kommer
            att fungera när den som påpekats av många, i dag har en brist
            på 14 miljarder och
          </note>
          <note>
            1995 kommer att ha en brist på 75 miljarder i arbetsskadefonden,
            om inget görs. Ingen ansvarig politiker kan väl acceptera detta.
            Tydligen är det så att regeringen inte kommer att vidta några
            som helst åtgärder.
          </note>
          <note>
            Vi är väl medvetna om att facken inte accepterar en förändrad
            arbetsskadeförsäkring. Men det är en aning magstarkt att i klartext
            markera att även SAF
          </note>
          <note>
            vill skjuta på en förändring. SAF har ju i mycket tydliga dokument
            från sin kongress redovisat sin åsikt, och fru talman, jag tvivlar
            faktiskt på vad som sägs i propositionen i denna fråga.
          </note>
          <note>
            Låt mig också för säkerhets skull -- för att ingen missuppfattning
            skall ske -- att folkpartiet liberalerna är mycket måna om att
            det skapas en obligatorisk ansvarsförsäkring, så att inte människor
            drabbas om olyckan skulle vara framme. En arbetsgivarförsäkring
            skall lagfästas och utformas så, att ytterligare incitament skapas
            för ökade insatser för en förbättrad arbetsmiljö. Vi beklagar
            verkligen att regeringen inte inser att arbetsskadeförsäkringen
            är nyckeln till en effektiv rehabilitering. Sker inga förändringar
            i den, kommer många som väntar på beslut i sitt arbetsskadeärende
            att avstå från rehabilitering till dess arbetsskadan är reglerad.
            Vad detta kostar samhället i pengar och den enskilda människan
            i personligt lidande bortser regeringen tydligen från.
          </note>
          <note>
            Fru talman! Med anledning av motion Sf49 vill folkpartiet liberalerna
            framhålla att kvinnornas höga sjuktal är så allvarligt att mycket
            stora ansträngningar måste göras för att komma till rätta med
            bristerna såväl i arbetslivet som i kvinnors dubbelarbete. Dessa
            problem måste tas på mycket större allvar. Kvinnors sjukfrånvaro
            måste noga kartläggas, och djupgående analyser av orsakerna måste
            göras.
          </note>
          <note>
            Fru talman! Låt mig som avslutning också framhålla att dagens
            beslut om snabbare och ökad rehabilitering inte får medföra att
            kroniskt sjuka och handikappade diskrimineras på arbetsmarknaden.
            De arbetsmarknadspolitiska åtgärder som i dag är avsatta för dem
            måste utökas, om de skall ge dessa grupper en förbättrad ställning
            på dagens arbetsmarknad.
          </note>
          <note>
            Fru talman! Med detta vill jag yrka bifall till reservationerna
            2 och 14. Självfallet står jag bakom även de övriga reservationer
            som folkpartiet liberalerna har fogat till detta betänkande.
          </note>
          <note type="speaker">
            Anf. 36 KARIN ISRAELSSON (c):
          </note>
          <note>
            Fru talman! Det har ofta de senaste åren när vi debatterat betänkanden
            från socialförsäkringsutskottet funnits anledning att tacka kanslipersonalen
            för ett gott arbete. Det har vi anledning att göra även denna
            gång. Regeringen har lyckats presentera ett lagförslag som inte
            på något sätt var fullgånget. Flera åtgärder måste till för att
            vi förhoppningsvis skall kunna se en bättre produkt träda i kraft
            den 1 januari 1992.
          </note>
          <note>
            Det kan finnas anledning att citera utskottets skrivning i de
            synpunkter som avslutar betänkandet. ''Utskottet har som framgått
            ovan funnit en rad brister i regeringens förslag, särskilt vad
            gäller ersättningssystemet. -- -- -- Bristerna är i vissa fall
            så väsentliga att utskottet övervägt om regeringen borde komplettera
            lagförslaget innan riksdagen tar ställning till det. För att man
            i första hand hos riksförsäkringsverket och försäkringskassorna
            redan nu skall kunna förbereda genomförandet av reformen och påbörja
            utbildningsinsatser m.m. föreslår utskottet emellertid att riksdagen
            godtar det framlagda förslaget med vissa ändringar och i övrigt
            begär att regeringen återkommer med kompletterande lagförslag
            som skall kunna träda i kraft när reformen genomförs den 1 januari
            1992.'' -- Det är den lilla brasklapp som finns med och som jag
            verkligen instämmer i.
          </note>
          <note>
            Det är alltför många lagförslag som lämnat regeringen den senaste
            tiden som varit behäftade med grava fel. Vi i centern kan dock
            med våra reservationer acceptera delar av förslaget av det skälet
            att vi länge drivit kravet på rehabiliterande åtgärder och en
            ändrad arbetsskadeförsäkring och att vi anser det viktigt att
            ett första steg nu äntligen tas.
          </note>
          <note>
            Många rehabiliteringsprojekt har visat goda resultat ute i landet,
            och förhoppningen är att detta lagförslag skall bidra till att
            korta människors sjukskrivningsperioder och att en bättre arbetsmiljö
            skall åstadkomma bättre förutsättningar för att förhindra att
            arbetsskador uppstår. Införandet av sjuklön och arbetslivsfondens
            insatser bidrar också var för sig till detta.
          </note>
          <note>
            Redan den förändring av kompensationsnivån i sjukersättningen
            som trädde i kraft den 1 mars har visat på sjunkande sjuktal.
            Jag trodde inte att effekten skulle bli så dramatisk som den tydligen
            blev. Jag väntar med stor spänning på en analys av hela händelseförloppet.
            Detta har inneburit stora besparingar i sjukförsäkringssystemet,
            pengar som rimligen borde kunna gå tillbaka till rehabilitering.
          </note>
          <note>
            Centerpartiet har inte kunnat acceptera förslaget att försäkringskassorna
            skall spela rollen av spindeln i nätet. Det finns flera skäl till
            detta. FAS
          </note>
          <note>
            90, försäkringskassans framtida datastöd, är en anledning. Vi
            anser att det redan i dag finns kanaler som borde utnyttjas för
            att finna och spåra sjuka där arbetsmiljön och behovet av rehabilitering
            väger tungt. Inte minst primärvården möter de flesta som söker
            läkarhjälp. Med en utveckling av primärvården kommer där också
            att finnas god kännedom om sjukdomsförhållanden och arbetsförhållanden.
          </note>
          <note>
            I Landstingsförbundet är ju alla partier ense om familjeläkarsystemet.
            Varför inte utnyttja den utvecklingen mer när rehabiliteringen
            skall byggas ut? Företagshälsovården känner redan i dag arbetsplatsernas
            miljö och de arbetsgivare som behöver stöd för att ta det ansvar
            som de bör ta för en god arbetsmiljö.
          </note>
          <note>
            Även företagshälsovården borde kunna utnyttjas i dessa sammanhang.
            Det är mycket populärt för närvarande att bygga upp nya organisationer
            för att på det sättet förhoppningsvis förbättra arbetsresultatet.
            Jag är inte helt övertydad om att detta alla gånger är lösningen.
            Varför inte ge redan befintliga organisationer den förstärkning
            de behöver för att klara de nya uppgifter som man kan lägga på
            dem? Där finns också den kompetens som i dag kanske saknas inom
            försäkringskassan.
          </note>
          <note>
            I vår reservation nr 1 utvecklar vi vårt synsätt.
          </note>
          <note>
            Detta är också grunden för vårt ifrågasättande av att FAS 90
            genomförs. Men om man ger försäkringskassan uppdraget att vara
            spindeln i nätet i rehabiliteringen måste ett datasystem av
          </note>
          <note>
            FAS 90-typen troligtvis också finnas med för att samordna alla
            de instanser som då krävs för att nå effekt.
          </note>
          <note>
            Arbetsgivaren skall ha ett ansvar för en god arbetsmiljö det
            är helt klart. Vissa mindre arbetsgivare kan dock få problem att
            med små resurser klara detta. I så fall bör försäkringskassan
            ställa resurser till förfogande för att genomföra den delen.
          </note>
          <note>
            I propositionen har man helt glömt bort den medicinska rehabiliteringen,
            som är grunden i all annan rehabilitering. Vi anser att det finns
            all anledning att utnyttja primärvården och företagshälsovården
            i det sammanhållande arbetet.
          </note>
          <note>
            Medicinsk rehabilitering blir med utskottets förslag ersättningsberättigat.
          </note>
          <note>
            Integritetsproblemen blir synnerligen kännbara när så många instanser
            finns inblandade i det rehabiliterande arbetet. Utskottsskrivningen
            är något tvetydigt: dock avslutas den med att den enskilde måste
            lämna godkännande för att arbetsgivarna skall få del av sjukdomsdiagnosen.
          </note>
          <note>
            Som reservant litar jag dock inte helt på utskottets ställningstagande,
            så de inledande skrivningarna kan tolkas på ett annat sätt.
          </note>
          <note>
            Kvinnorna utgör en stor andel av den stora gruppen av arbetsskadade.
            Deras monotona arbete med många belastningssjukdomar som följd
            bör uppmärksammas speciellt i rehabiliteringssammanhang. Det krävs
            ökade möjligheter att påverka arbetsmiljön och arbetssituationen.
            Vi anser att man i det sammanhanget bör beakta även deras sociala
            situation.
          </note>
          <note>
            Ett stort antal sjukskrivningar beror många gånger på ett begynnande
            missbruksproblem. Detta gäller inte minst kvinnor, som döljer
            sitt missbruk under lång tid. Det föreligger stora svårigheter
            för arbetskamrater och arbetsgivare att komma till rätta med de
            problemen.
          </note>
          <note>
            Många frivilligorganisationer har goda kunskaper, som borde kunna
            tas till vara i dessa sammanhang.
          </note>
          <note>
            Vad som är viktigt är väl att alkoholens roll beaktas.
          </note>
          <note>
            Det är tyvärr inte alltid så i dag. Här krävs stora informationsinsatser
            till den personal som kommer att handlägga rehabiliteringsärenden.
          </note>
          <note>
            Det förekom alltför ofta innan kompensationsgraden sänktes i
            sjukförsäkringen en överkompensation inom sjukpenningersättningen.
            Vi i centerpartiet anser att den nya rehabiliteringsersättningen
            med 100-
          </note>
          <note>
            procentig kompensation inte får innebära att en överkompensation
            kommer till stånd.
          </note>
          <note>
            Det måste löna sig att arbeta även i dessa sammanhang annars
            kommer motivationen att fullfölja rehabiliteringen att utebli.
          </note>
          <note>
            I propositionen föreslås att rehabiliteringsersättning skall
            kunna utges fram till den månad man fyller 65 år. Vi i centern
            anser att denna åldersgräns är märklig. De flesta sjukskrivningar
            i den åldern är nog motiverade av utslitningssjukdomar. Motivet
            för att rehabiliteras för enstaka verksamma månader eller år i
            förvärvslivet har inte klarlagts ens i utskottsbetänkandet. Utskottet
            avstyrker vår motion i den frågan. I propositionen finns inga
            motiv för denna 65-årsgräns. Visserligen skall det övervägas när
            rehabilitering skall bestämmas, säger man, men det är enligt vår
            mening mer motiverat att sätta denna gräns till 60 år.
          </note>
          <note>
            En fjärdedels förtidspension kan i många fall innebära en fortgående
            kontakt med arbetslivet med möjlighet till återgång till detsamma
            utan alltför omständliga procedurer. Vi föreslår därför i en reservation
            att regeringen bör lägga fram ett sådant förslag. Både folkpartiets
            och moderaternas representanter har i tidigare inlägg också motiverat
            vår reservation.
          </note>
          <note>
            Att ungdomar förtidspensioneras på grund av ett handikapp under
            studietiden måste undvikas.
          </note>
          <note>
            Förtidspensioneringen har en tendens att permanentas, vilket
            är djupt olyckligt för denna grupp. Skälen för att finna ett annat
            system för ersättning till dessa ungdomar är därför starka. I
            en reservation ger vi regeringen i uppdrag att lägga fram ett
            förslag därom.
          </note>
          <note>
            Arbetshjälpmedlen har stor betydelse för att en arbetsplats skall
            kunna utnyttjas.
          </note>
          <note>
            Arbetslivsfondens medel bör kunna användas för detta ändamål,
            och det gäller även för egenföretagare. Ibland kan enkla åtgärder
            förhindra utslagning från arbetslivet. Därför måste alla vägar
            prövas för att tillgodose behovet av arbetshjälpmedel.
          </note>
          <note>
            Jag har i många sammanhang krävt att arbetsskadeförsäkringen
            skall reformeras. Det är orimligt stora summor pengar som på detta
            sätt går ut till grupper som kanske inte är de mest berättigade
            till denna extra dusör. Ibland kostar administrationen betydligt
            mer än vad själva ersättningen därefter uppgår till. Tyvärr har
            regeringen inte lyckats åstadkomma ett förslag som vi har kunnat
            ta ställning till i år. Det är bara att beklaga.
          </note>
          <note>
            År 1987 bifölls en motion från centerpartiet om en analys av
            arbetsskadeförsäkringen. Detta resulterade dock inte i något påtagligt.
          </note>
          <note>
            Arbetsmiljökommissionen tillsattes så att socialdemokraterna
            skulle klara debatten inför valet. Därefter har det förflutit
            tre år, men fortfarande har arbetsskadeförsäkringen samma utformning
            och utgör samma propp i rehabiliteringssystemet. De pengar som
            rinner ut genom detta system har kunnat brukas på ett för de flesta
            bättre sätt. I en reservation kräver vi från oppositionen att
            samordningstiden förlängs till 180
          </note>
          <note>
            dagar. Det skulle medföra en förbättring av situationen. Vi förväntar
            oss att man snabbt återkommer med förslag vad gäller arbetsskadeförsäkringen
            i övrigt.
          </note>
          <note>
            Vi anser att arbetsskadebegreppet måste omprövas. Det är inte
            rimligt att närmare 90 % av alla arbetsskadeanmälningar nu godkänns
            som arbetsskada. Vi anser därför att det finns all anledning att
            ompröva denna försäkring vad avser arbetsskadebegreppet. Jag vet
            att denna försäkring är närmast helig för socialdemokraterna.
            Men den har spelat ut sin roll både när det gäller att spåra dålig
            arbetsmiljö och att ge en aktiv rehabilitering.
          </note>
          <note>
            Därför finns det skäl att ompröva den.
          </note>
          <note>
            Fru talman! Jag yrkar bifall till vår reservation 1 och till
            reservationerna 3 och 16. Centern ställer sig givetvis bakom alla
            reservationer som vi i övrigt fogat till betänkandet.
          </note>
          <note type="speaker">
            Anf. 37 MARGÓ INGVARDSSON (v):
          </note>
          <note>
            Fru talman! I takt med att samhällets kostnader för sjukdom och
            ohälsa har stigit har också kritiken mot vårt socialförsäkringssystem
            ökat. De ohälsosamma arbetsmiljöerna har inte utsatts för samma
            hårdhänta behandling och debatt som vår sjukförsäkring och arbetsskadeförsäkring.
            Ändå är det helt klarlagt att en stor del av vår ohälsa och långtidssjukskrivningar
            beror på arbetets art, organisationen och/eller arbetsförhållandena
            i övrigt.
          </note>
          <note>
            Därför har vi väntat länge på förslag från regeringen om åtgärder
            som riktar sig mot de dåliga arbetsmiljöerna, och vi har väntat
            på förslag vilkas genomförande skulle minimera utslagningen från
            arbetslivet.
          </note>
          <note>
            Rehabiliteringsutredningen, som tillsattes redan
          </note>
          <note>
            1985, lade fram sitt betänkande 1988. Regeringen har alltså tagit
            god tid på sig att komma med förslag till åtgärder. Detta gjorde
            givetvis att förväntningarna på det kommande förslaget var ganska
            stora.
          </note>
          <note>
            Så kom då regeringens proposition i slutet av mars i år. En så
            sent framlagd proposition medför i stort sett en månads aktivt
            utskottsarbete, om riksdagen skall hinna fatta beslut innevarande
            riksmöte. I
          </note>
          <note>
            vanliga fall och med mindre förslag är det kanske inte orimligt
            med bara en månads arbetstid, men den här gången har det varit
            alldeles för kort tid med hänsyn till de stora förändringar som
            förslaget faktiskt innehåller. Jag vet att det är fler än jag
            som hade önskat tid för hearings med berörda instanser i det här
            ärendet. Jag tror också det hade varit bra om vi hade fått mer
            tid så att de berörda fått klart för sig vilka förändringar och
            framför allt ökade krav som regeringsförslaget kommer att medföra.
          </note>
          <note>
            Jag tycker inte att det räcker med att hänvisa till att rehabiliteringsberedningens
            betänkande funnits tillgängligt i många år. Utredningens förslag
            skiljer sig faktiskt på flera väsentliga punkter från propositionens
            förslag. Jag fruktar att många i början på nästa år blir överraskade
            när de upptäcker att den här lagen har trätt i kraft och ser vad
            den innebär för dem. Den här sortens ärenden är inte av den karaktären
            att man lyckas intressera massmedia för dem och den vägen kan
            få hjälp att sprida innehållet i förslaget samt därmed få till
            stånd en debatt.
          </note>
          <note>
            Det var tidsbristen. Därtill kommer att regeringens förslag hade
            stora brister. Jag tror, fru talman, att det tillhör det ovanliga
            att ett enigt utskott skriver att propositionens förslag hade
            så stora brister att man -- om man fick göra vad man ville --
            hade skickat tillbaka förslaget till regeringen och sagt: Se över
            förslaget en gång till innan ni lägger det på riksdagens bord!
            Att vi i utskottet trots allt behandlade förslaget berodde på
            -- det var vi också överens om -- att det var nödvändigt att få
            ett beslut så att förberedelsearbetet ute på fältet kunde börja.
          </note>
          <note>
            Att det över huvud taget blev möjligt för utskottet att lägga
            fram ett betänkande med förslag till riksdagen är till största
            delen, som också föregående talare sade, vårt utskotts tjänstekvinnors
            förtjänst. Äras den som äras bör.
          </note>
          <note>
            Utskottet har kompletterat och förbättrat innehållet i regeringsförslaget
            på flera punkter.
          </note>
          <note>
            Vänsterpartiet har fått gehör för många av sina krav. Jag tycker
            det är bra och riktigt att utskottet slår fast att en anställd
            som blir föremål för rehabiliteringsutredning har rätt att bli
            både företrädd och biträdd av facket om han eller hon känner att
            det stödet behövs. Det kan faktiskt uppstå situationer när man
            som anställd på förhand vet att man har en annan uppfattning i
            ärendet än vad arbetsgivaren har. Då är det inte alltid så lätt
            att ensam klara debatten med arbetsgivaren och försäkringskassan
            om synen på vad man skall göra i framtiden. Då kan det vara skönt
            att känna att man har möjlighet att få stöd av facket.
          </note>
          <note>
            Vi har också fått gehör för vårt krav att rehabiliteringsersättning
            måste kunna utgå längre tid än det år som regeringen usprungligen
            ville sätta som gräns. Det finns ett otal anledningar till att
            en rehabilitering måste få ta längre tid. Vi pekade i vår motion
            på det faktum att det har visat sig att människor som behöver
            omskolas av hälsoskäl många gånger har brister i sin basutbildning.
            En förutsättning för en lyckad rehabilitering -- man kanske inte
            bara behöver byta arbetsuppgifter, utan man kanske måste ge sig
            in på ett helt annat arbetsområde -- är då många gånger att man
            får komplettera sina baskunskaper.
          </note>
          <note>
            Utskottet har, precis som mitt parti, en annan uppfattning än
            den som regeringen ger uttryck för i propositionen i fråga om
            sjukskrivningstidens längd. Regeringen har angivit att regel bör
            vara att sjukpenningen efter ett år skall övergå till sjukbidrag
            eller sjukpension. Ett enigt utskott konstaterar att det i dag
            inte finns någon tidsgräns för hur länge sjukpenning skall utgå.
            Regeringens skrivning bör därför uppfattas som en erinran om en
            intensifierad bevakning av de långvariga sjukfallen, och jag tycker
            att det är bra att skrivningen skall uppfattas på så sätt.
          </note>
          <note>
            Jag tror också att det är nödvändigt att precisera vad som är
            arbetsgivarnas resp. försäkringskassans ansvar. Detta har också
            utskottet gjort i sitt betänkande. Propositionen var mycket otydlig
            på den punkten. Visserligen kan man, som folkpartiet gör, föra
            ett resonemang om att det är svårt för de mindre arbetsgivarna
            -- folkpartiet sätter gränsen vid 15 anställda -- att klara av
            ansvaret. Jag hade själv samma tankar när jag läste regeringens
            förslag. Jag frågade mig hur det skulle gå för de mindre arbetsgivarna,
            framför allt i samband med att människor skall omplaceras. På
            en liten arbetsplats har man naturligtvis inte samma möjlighet
            att ta fram andra arbetsuppgifter när någon behöver byta arbete.
          </note>
          <note>
            Men nu gäller det alltså inte den delen av rehabiliteringen --
            detta får komma i ett senare skede -- utan nu gäller det bara
            själva utredningen.
          </note>
          <note>
            Jag tror då att det är mycket viktigt att man inte har dessa
            gränser och talar om att arbetsgivare med ett visst antal anställda
            skall slippa detta ansvar. Var vi än sätter den gränsen -- om
            vi sätter den vid arbetsgivare med 5, 10 eller 25 anställda --
            uppstår nya orättvisor. Då kommer givetvis den arbetsgivare som
            bara har en anställd utöver det fastlagda antalet att säga att
            det är en väldigt stor orättvisa, eftersom hans företag inte har
            så mycket bättre resurser bara på grund av att man har en mer
            anställd. Det är därför bra att vi har klarlagt att detta gäller
            alla arbetsgivare.
          </note>
          <note>
            Förslaget om att arbetsgivarna skall få ett ökat ansvar för att
            återställa människors arbetsförmåga när dåliga arbetsmiljöer har
            gjort oss sjuka är som vi ser det både riktigt och vällovligt.
            Men trots allt det positiva i förslaget, finns det ändå som vi
            ser det en ganska stor risk att det i ett avseende slår fel, nämligen
            vad gäller möjligheterna för människor med handikapp och kroniska
            sjukdomar att komma in på arbetsmarknaden. Människor med funktionshinder
            av något slag har alltid haft högre arbetslöshet än vi andra,
            även i högkonjunkturer.
          </note>
          <note>
            Man kan se på AMS siffror från december 1990. Av
          </note>
          <note>
            350 000 arbetssökande -- vilket ofta också är ett mått på arbetslösheten
            -- hade 30 000
          </note>
          <note>
            arbetssökande ett funktionshinder. I de siffror som handikapputredningen
            presenterade nyligen hade
          </note>
          <note>
            62 % av de intervjuade handikappade inget arbete.
          </note>
          <note>
            Det innebär alltså att endast 38 % av människor med handikapp
            finns ute på arbetsmarknaden, medan för befolkningen i övrig denna
            siffra är
          </note>
          <note>
            80 %. Skillnaderna är alltså redan i dag så stora.
          </note>
          <note>
            Jag tror att vem som helst av oss -- det behöver inte ligga några
            konspiratoriska tankar bakom detta --
          </note>
          <note>
            kan räkna ut, att om en arbetsgivare på förhand vet att vissa
            av oss innebär en större risk än andra att arbetsgivaren i framtiden
            förorsakas kostnader, på så sätt att vi kommer att få ett behov
            av rehabilitering, så väljer givetvis arbetsgivaren någon ur den
            andra gruppen, någon av dem som ändå till synes verkar friska;
            någon garanti har man ju aldrig, man de är ju ändå friska från
            början. Det måste vara svårare att få ett arbete hos en arbetsgivare
            om det från början syns på en att man har vissa funktionshinder.
          </note>
          <note>
            Vi har inte funnit att detta skulle vara skäl för att inte ge
            arbetsgivarna ansvar för rehabiliteringen, men man måste samtidigt
            kunna garantera att förslaget inte ger upphov till de risker som
            jag här har pekat på för människor med handikapp. Vi menar att
            detta går att motverka genom att man använder en lagstiftning
            som vi redan har i dag, nämligen främjandelagen. Detta är en lag
            som existerar men som inte används. Att den inte används beror
            på att det saknas faktiska möjligheter att tillämpa lagen.
          </note>
          <note>
            Om arbetsmarknadsmyndigheterna -- om det nu är dessa som skall
            ha ansvaret -- skall kunna tillämpa lagen måste man ha tillämpningsföreskrifter
            och sanktionsmöjligheter. Detta finns inte i dag. AMS
          </note>
          <note>
            måste dessutom givetvis få resurser för arbetet.
          </note>
          <note>
            Vi menar att detta är den enda möjligheten att garantera att
            förslaget om aktiv rehabilitering inte slår mot redan utsatta.
            Visst är det bra att utskottet skriver att man förutsätter att
            effekterna för handikappade skall belysas i uppföljningen av förslaget
            -- detta är faktiskt den enda gång utskottet i betänkandet nämner
            dessa problem; regeringen nämner dem inte alls i sin proposition.
          </note>
          <note>
            Fru talman! Detta är som sagt bra, men det är enligt vår mening
            inte tillräckligt. Jag yrkar därför bifall till reservation 6
            till betänkandet. I övrigt står vi bakom utskottets hemställan.
          </note>
          <note type="speaker">
            Anf. 38 ANITA STENBERG (mp):
          </note>
          <note>
            Fru talman! Ragnhild Pohanka, ledamot i socialförsäkringsutskottet,
            ligger i dag sjuk hemma i sängen i Borlänge, och jag ersätter
            henne därför.
          </note>
          <note>
            Det är en svårgenomtränglig proposition som regeringen har lagt
            fram, och utskottet har lagt ned mycket möda på sin behandling
            av den. Tack vare detta har ett relativt lättläst betänkande kommit
            till stånd.
          </note>
          <note>
            Människan svarar med sjukdom då hon blir alltför pressad. Jag
            hoppas att de signalerna går fram till arbetsgivarna. Jag hoppas
            också att handikapputredningen, vars delbetänkande kommer att
            presenteras i denna vecka, kommer att påverka rehabiliteringen.
          </note>
          <note>
            Det är ändå tacksamt att regeringen har lagt fram ett förslag
            till en förändring, eftersom det innebär problem om många mår
            dåligt ute i arbetslivet.
          </note>
          <note>
            Människan är verkligen inte en maskin som man kan justera, inte
            ens med pengar, och stressen kan inte alltid kompenseras.
          </note>
          <note>
            Miljöpartiet nöjer sig här med att yrka bifall till reservation
            3 om den enskildes integritet, reservation 5 om kvinnornas situation,
            reservation
          </note>
          <note>
            14 om förtidspensionering av ungdomar och slutligen reservation
            21 om fosterskador. Vi anser att dessa reservationer är särskilt
            viktiga men ställer oss givetvis bakom alla de andra reservationer
            som vi har fogat till betänkandet.
          </note>
          <note type="speaker">
            Anf. 39 NILS-OLOF GUSTAFSSON (s):
          </note>
          <note>
            Fru talman! Även om 21 reservationer har fogats till detta betänkande
            vågar jag påstå att utskottet ändå är ganska enigt. Jag skall
            så småningom återkomma till de skillnader som trots allt finns,
            men jag skall först säga några ord rent allmänt.
          </note>
          <note>
            Utslagningen på arbetsmarknaden är ett stort problem, det är
            vi överens om, och det har också sagts tidigare i debatten. Antalet
            anmälda arbetsskador är alldeles för stort, antalet förtidspensioneringar
            likadant. Det s.k. ohälsotalet har haft en otillfredsställande
            utveckling under senare år. Detta styrs av en rad faktorer, inte
            minst spelar arbetsmiljön en stor roll.
          </note>
          <note>
            Den här utvecklingen frestar naturligtvis på samhällsekonomin
            -- det är självklart -- men det verkligt tragiska är förstås att
            det bakom siffror och statistik döljer sig enskilda människoöden:
            kvinnor och män som lider och far illa på sina arbetsplatser,
            som har värk, som tvingas gå hemma under långa tider och känner
            sig isolerade, som längtar efter att få arbeta igen. Det finns
            många som får sina liv förstörda på grund av dålig arbetsmiljö,
            och denna utveckling måste motarbetas med all kraft.
          </note>
          <note>
            Utgångspunkten måste självfallet vara att var och en skall kunna
            gå till sitt arbete utan att behöva känna oro för liv och hälsa.
          </note>
          <note>
            Det är därför mycket tillfredsställande att vi nu har fått förslag
            till förnyelse av arbetslivet och åtgärder mot de dåliga arbetsmiljöerna.
            Det viktigaste måste ju vara att söka alla medel för att förhindra
            att människor blir skadade och sjuka på grund av dålig arbetsmiljö.
            Vi måste, som arbetsmarknadsministern sade, skapa det goda arbetet.
            I och med den proposition som tidigare i dag har diskuterats i
            kammaren har vi, enligt min mening, kommit en bra bit på vägen
            mot det målet.
          </note>
          <note>
            Jag tror att vi framöver kommer att få färre arbetsskador och
            arbetssjukdomar, men naturligtvis kommer vi också i framtiden
            att få uppleva att människor slås ut.
          </note>
          <note>
            Det är bara att erkänna att vi hittills har varit ganska dåliga
            på att ta om hand och rehabilitera människor som av olika orsaker
            inte klarat av att arbeta längre. Ansvarsfrågan har varit oklar,
            den skadade eller sjuke har fått vandra mellan många olika aktörer
            och också varit hänvisad till olika ersättningssystem, samordningsansvaret
            har varit oklart, osv.
          </note>
          <note>
            Med den proposition vi nu diskuterar -- och med de kompletteringar
            som gjorts under utskottsbehandlingen -- kommer vi enligt min
            uppfattning att få ett bra system för rehabilitering.
          </note>
          <note>
            Så vill jag nämna några av de skillnader som ändå finns. Det
            slås i betänkandet fast att det är arbetsgivaren som skall ha
            ansvar för att den anställdes rehabiliteringsbehov klarläggs och
            för att erforderliga rehabiliteringsåtgärder vidtas. Det är bra
            att det klart slås fast att det är arbetsgivaren som har huvudansvaret
            för att rehabiliteringen kommer till stånd. Behovet av rehabiliteringsåtgärder
            hänger så intimt samman med arbetsmiljön och arbetsorganisationen
            att den här lösningen är den enda rimliga.
          </note>
          <note>
            I ett antal motioner och även i ett par reservationer yrkas på
            en annan ansvarsfördelning. Dels sägs det att primärvården skall
            ha huvudansvaret, dels uttrycks det oro för att speciellt små
            företag skulle kunna ha svårt att praktiskt klara den här uppgiften.
          </note>
          <note>
            Jag har viss förståelse för den osäkerhet som man kan känna för
            hur nya företag med mycket få anställda kan leva upp till det
            här nya ansvaret.
          </note>
          <note>
            Enligt utskottsmajoritetens mening vore det dock fel att göra
            en uppdelning i graden av ansvar beroende på företagens storlek.
            Vi säger däremot inte att arbetsgivaren nödvändigtvis behöver
            göra rehabiliteringsutredningen själv. I praktiken torde det bli
            ganska vanligt att företagshälsovården hjälper till. Det kan också
            förekomma att arbetsgivaren inte kan göra utredningen själv av
            skäl som han inte råder över. Då skall försäkringskassan ta över.
            Om en arbetsgivare inte skulle göra vad som rimligen kan krävas
            -- kanske helt enkelt trilskas -- skall försäkringskassan ta över.
            Utskottsmajoriteten har ansett att arbetsgivaren i sådana fall
            skall ersätta försäkringskassan för de kostnader som uppstår.
            Vi begär att regeringen tittar på detta. Arbetsgivarens huvudansvar
            slås fast. Det är bra. Vi anser också att försäkringskassornas
            samordningsansvar är klart definierat och fastlagt.
          </note>
          <note>
            Beträffande tidsramarna finns det synpunkter på att fyra veckor
            kanske är för kort tid innan utredningen skall påbörjas. Det finns
            å andra sidan en reservation med krav om att det skall ske snabbt.
          </note>
          <note>
            Man måste väl då mena snabbare än de fyra veckor som utskottsmajoriteten
            föreslår. Jag anser att tidsramen är väl avvägd; rehabiliteringsåtgärder
            bör komma i gång så snabbt som möjligt. Jag vill erinra om att
            förslaget innebär att ingen utredning skall göras om det inte
            anses behövligt. Det är ju inget obligatorium. Naturligtvis skall
            en förnuftig bedömning göras.
          </note>
          <note>
            Vikten av att den enskildes integritet skyddas påtalas i en reservation.
            Detta är en mycket viktig aspekt. Det kan vara en fördel -- ibland
            kanske en förutsättning för en lyckad rehabilitering -- att arbetsgivaren
            känner till orsaken till sjukfrånvaron.
          </note>
          <note>
            På vissa avtalsområden medger kollektivavtal att arbetsgivaren
            kan få del av den anställdes diagnos vid sjukfrånvaro. Det är
            då förenat med stränga sekretessbestämmelser. Denna rätt att träffa
            avtal bör, enligt vår mening, även fortsättningsvis finnas kvar.
            I både propositionen och utskottsbetänkandet slås fast att arbetsgivaren
            endast med den försäkrades samtycke skall kunna få information
            från försäkringskassan om orsaken till sjukfrånvaron. Utskottsmajoritet
            och reservanter är här överens.
          </note>
          <note>
            Den ekonomiska ersättningen vid rehabilitering skall enligt förslaget
            täcka inkomstförlusten, dvs.
          </note>
          <note>
            utgöra 100 %. Detta är utskottsmajoriteten och reservanterna
            överens om. Vi är också överens om att det inte är rimligt att
            man skall kunna uppbära högre ersättning än om man förvärvsarbetar.
          </note>
          <note>
            Likaså är vi överens om att peka på det system som infördes i
            samband med att kompensationsnivåerna i sjukpenningförsäkringen
            ändrades, dvs. att sjukpenningen skall minska om arbetsgivaren
            under sjukperioden betalar lön överstigande en viss nivå till
            den anställde. På en punkt är vi inte överens. Reservanterna begär
            förslag om lagstiftning från den 1 januari 1992, medan utskottsmajoriteten
            anser att regeringen noga skall följa utvecklingen och vidta åtgärder
            om det visar sig att det förekommer överkompensation. Vi anser
            att man inte skall stifta lagar förrän man vet att de behövs.
          </note>
          <note>
            Rehabiliteringsersättning skall enligt förslaget kunna utges
            fram till 65 års ålder. I en centerreservation anförs att det
            knappast kan upplevas som meningsfullt med rehabiliteringsåtgärder
            när man är nära pensionsåldern. Reservanterna föreslår -- som
          </note>
          <note>
            Karin Israelsson nyss sade -- att rehabiliteringsersättning inte
            skall utgå längre än tills den försäkrade fyller 60 år. Vi förutsätter
            att försäkringskassan även väger in åldersaspekten när rehabiliteringsplanen
            godkänns. Vi anser inte att det behövs någon lägre åldersgräns.
          </note>
          <note>
            I samband med behandlingen av proposition 141
          </note>
          <note>
            har också väckts -- eller snarare återuppväckts -- ett antal
            krav som vi har behandlat många gånger här i kammaren. Dit hör
            allmän obligatorisk sjukförsäkring, obligatorisk arbetsgivarförsäkring
            och ersättning från AMF till försäkringskassorna.
          </note>
          <note>
            För att vinna tid, och därför att något nytt inte tillkommit
            sedan vi senast behandlade dessa frågor, hänvisar jag till protokollen
            från dessa intressanta och spännande debatter.
          </note>
          <note>
            I två reservationer tas frågor kring arbetsskadeförsäkringen
            upp. Där krävs dels att den s.k. samordningstiden förlängs från
            90 till 180
          </note>
          <note>
            dagar -- för övrigt ett gammalt borgerligt krav --, dels att
            arbetsskadebegreppet ses över. En skyndsam utredning krävs. Regeringen
            har aviserat att en samordning av sjuk- och arbetsskadeförsäkringen
            bör ske. Utgångspunkten är att den enskilde som skadar sig i sitt
            arbete skall hållas skadeslös. Detta stämmer för övrigt med vad
            ett enigt utskott uttryckte för ett år sedan. Det är i dagsläget
            inte utklarat hur kostnadsfördelningen skall vara mellan arbetsmarknadens
            parter och samhället. En utredning av frågan pågår. Innan den
            är klar anser utskottsmajoriteten att samordningstiden skall vara
            oförändrad.
          </note>
          <note>
            När det gäller arbetsskadebegreppet har också utredningen i uppdrag
            att följa upp försäkringsöverdomstolens praxis i syfte att få
            klarlagt om utvecklingen på olika områden förändrat domstolens
            bedömningar.
          </note>
          <note>
            Reservanternas krav på utredning borde med detta vara tillgodosett.
          </note>
          <note>
            Före statsrådets ankomst frågade Gullan Lindblad mig när regeringen
            skulle fatta mod och komma med ett beslut när det gäller arbetsskadeförsäkringen.
            Jag upprepar detta nu så att statsrådet uppfattar frågan.
          </note>
          <note>
            Jag skall slutligen beröra frågan om differentierade arbetsgivaravgifter.
            Arbetsmiljökommissionen ansåg att ett system med ekonomiska styrmedel
            för att åstadkomma arbetsmiljöförbättringar borde prövas. Ett
            flertal här aktuella motioner kräver differentierad arbetsgivaravgifter.
            En utskottsmajoritet, där socialdemokraterna inte är med, kräver
            att regeringen skall komma till riksdagen med förslag om differentierade
            avgifter.
          </note>
          <note>
            Vi socialdemokrater har reserverat oss mot detta.
          </note>
          <note>
            Motivet till detta är att vi inte anser det tillräckligt belyst
            vilka konsekvenser på olika områden ett sådant system kan få.
            Nu aviserar regeringen att en utredning skall tillsättas med uppgift
            att se på möjligheterna för ett differentierat avgiftssystem och
            dess konsekvenser. Enligt departementschefen bör utredningen särskilt
            uppmärksamma de administrativa konsekvenserna av ett sådant system
            och beakta att det inte får leda till ökad utslagning av arbetskraft.
            Det kan finnas sådana risker, och det är viktigt att man noga
            undersöker och överväger dessa aspekter innan man bestämmer sig
            för det ena eller det andra.
          </note>
          <note>
            Till sist vill jag kommentera den bistra kritik som riktats mot
            vissa inslag av propositionen. Det är riktigt att utskottet har
            riktat kritik mot vissa förslag -- eller brist på förslag -- i
            propositionen.
          </note>
          <note>
            Det kan erkännas att den socialdemokratiska gruppen i utskottet
            inför hotet av att hela propositionen skulle återförvisas gick
            med på fränare skrivningar än den annars skulle ha gjort.
          </note>
          <note>
            Vi tyckte nämligen att det var mycket viktigt att denna proposition
            nu får behandlas och att beslut nu fattas. Det var viktigare,
            och jag tror nog att regeringen överlever viss kritik.
          </note>
          <note>
            Jag tycker det skulle vara nog någon gång.
          </note>
          <note>
            Utskottet har nu framfört en viss kritik, och det är fel ändå.
            Det är kanske litet långsökt, men det påminner mig om en brandchef
            uppe från mina trakter. Han var helt enkelt ute och slarvade och
            hängde inte med när brandlarmet gick. Man släckte dock snabbt,
            effektivt och bra. Så småningom kom brandchefen. Han muttrade,
            svor och sparkade i det som låg där. Någon i brandkåren frågade:
            Vad är det för fel nu då? Vi har ju släckt. Svaret blev:
          </note>
          <note>
            Det är fel släckt.
          </note>
          <note>
            Det påminner om detta. Här har vi framfört en allvarlig kritik
            emot regeringen. Men ni ger er inte, det är fel lika fullt.
          </note>
          <note>
            Fru talman! Med det jag nu har sagt yrkar jag avslag på reservationerna
            nr 1--16 och nr 18--21 samt i övrigt bifall till hemställan i
            utskottsbetänkandet med undantag av hemställans punkt nr 29 där
            jag i stället yrkar bifall till reservation nr 17.
          </note>
          <note type="speaker">
            Anf. 40 SIGGE GODIN (fp) replik:
          </note>
          <note>
            Fru talman! Det var i och för sig inte fel släckt,
          </note>
          <note>
            Nils-Olof Gustafsson. Det fanns skäl till att vi från oppositionen
            ändå skrev någonting mer, eftersom ni känner er så betryckta av
            att ni har måst skriva denna kritik mot regeringen. Det var väl
            en bekännelse om någon att säga att om vi inte hade varit pressade
            så skulle vi naturligtvis inte ha varit kritiska. Tycker ni att
            förslaget var bra så säg det, och tycker ni att det fanns skäl
            att kritisera regeringen så stå fast vid det. Det skulle vara
            klädsamt.
          </note>
          <note>
            Nils-Olof Gustafsson är en förnuftig man, och han har helt rätt
            i att mycket måste göras i dessa frågor, framför allt för de enskilda
            människornas skull.
          </note>
          <note>
            Detta försökte jag också säga i min inledning. Men där slutar
            tydligen vår gemensamma uppfattning, eftersom Nils-Olof Gustafsson
            inte tycker att de enskilda människorna eller de enskilda anställda
            i de allra minsta företagen skall ha samma rätt, trygghet och
            förutsättningar att bli behandlade på ett bra sätt om de får behov
            av rehabilitering. Jag är ganska engagerad i dessa frågor av det
            enkla skälet att jag har jobbat en del med dessa frågor.
          </note>
          <note>
            Jag kan deklarera till protokollet att försäkringskassans tjänstemän
            som är förnuftiga och rationella kommer att hjälpa många små arbetsgivare
            med dessa frågor eftersom de inser att det är mest rationellt
            och bäst för den enskilda lilla människan. Dessutom är det bäst
            för dem själva.
          </note>
          <note>
            De får detta snabbt och effektivt uträttat. Som praktiska människor
            borde vi också kunna inse att man skall se till realiteten och
            inte bara föra ett sådant resonemang som Margó Ingvardsson gjorde
            här. Det tycks vara bra bara det är lika och korrekt, om det sedan
            drabbar enskilda människor spelar mindre roll. Det viktiga är
            tydligen att det är lika för alla så att alla drabbas lika oskäligt,
            om det är så illa. Jag har en annan människosyn och tycker att
            man skall se till den enskilda människan.
          </note>
          <note>
            Vi har det stora bekymret, Nils-Olof Gustafsson, med att arbetsskadeförsäkringen
            inte är med i det här paketet. Det har funnits en total enighet
            under den senaste tiden mellan oss politiker och även andra företrädare
            om att någonting måste göras.
          </note>
          <note>
            Jag tycker då inte att det bara går att skjuta på detta ärende
            och säga att det får komma någon gång när parterna möjligen är
            intresserade. Vi har ett stort ansvar för att det skall bli en
            rehabilitering som är värd namnet. Det får då inte finnas konstruktioner
            som gör att människor drar sig för att ställa upp på den ena eller
            andra åtgärden. Då är lagen inte effektiv, och då har vi bekymret
            kvar. Det är detta som oroar mig.
          </note>
          <note type="speaker">
            Anf. 41 KARIN ISRAELSSON (c) replik:
          </note>
          <note>
            Fru talman! Nils-Olof Gustafsson fick litet bekymmer med att
            få ihop det på slutet där han beskyllde oppositionen för att inte
            var nöjd när man nu hade lyckats så bra eftersom socialdemokraterna
            har gått med på en hel del av förslagen. Om vi skall kunna bli
            fullständigt nöjda skulle för det första den levererade produkten
            vara i betydligt bättre skick och för det andra skulle den samordning
            av sjukförsäkringen och arbetsskadeförsäkringen som vi har beställt
            varit med. Det känns litet fel att vi tar bit efter bit i ett
            system och inte vet hur helheten blir. Mycket av det som vi i
            morgon kommer att fatta beslut om i voteringen kommer att träda
            i kraft halvfärdigt eftersom arbetsskadeförsäkringen, som betyder
            så oerhört mycket i dessa sammanhang, inte finns med. Vi kommer
            fortfarande att få slitas med arbetsskadan om det är den som avgör
            att man vill vänta på att rehabiliteringen skall sättas in, eftersom
            det kan vara motiverat av olika skäl att man får ersättning i
            högre grad. I beslutande stund är vi nog inte riktigt på det klara
            med hur dessa problem kommer att lösas. Det finns många frågetecken
            kring detta. Vi tycker därför inte att ni har släckt elden helt.
            Det pyr på några ställen, och släckningen kanske kan göras på
            ett bättre sätt.
          </note>
          <note>
            Tack och lov -- får vi nog säga eftersom ni inte går med på vårt
            förslag -- har de små arbetsgivarna betydligt lägre frånvarotal
            när det gäller sjukfrånvaron bland de anställda. Därför kanske
            de kan räddas. I de fall man har en person anställd där man behöver
            hjälp med att få en rehabiliteringsplan, tycker vi inte att det
            är oskäligt att myndigheterna träder in och tar över det ansvaret.
            Vi kommer att följa hur detta utvecklar sig med stort intresse.
            Det är av stor vikt att detta sker. Småföretagare kan inte heller
            lika lätt omplacera personal på arbetsplatsen som stora företag
            kan. Därför krävs också att man får hjälp med dessa saker.
          </note>
          <note>
            Jag står fast vid att primärvården, företagshälsovården och andra
            instanser hade kunnat klara den samordnande delen på ett bättre
            sätt än såsom nu föreslås med försäkringkassans hjälp.
          </note>
          <note>
            Det är bra att man återkommer om det visar sig att det sker överkompensation.
            Det är mycket viktigt att vi får strikta gränser när det gäller
            ersättningarna så att man inte lockas av vissa förslag och vinner
            på att gå kvar i rehabilitering i stället för att gå ut i arbete.
            Det krävs mycket uppföljning av ett så här stort och vittomfattande
            förslag.
          </note>
          <note type="speaker">
            Anf. 42 GULLAN LINDBLAD (m) replik:
          </note>
          <note>
            Fru talman! Jag vill börja med att fråga Nils-Olof
          </note>
          <note>
            Gustafsson om han står fast vid kritiken i betänkandet eller
            om han är på väg att krypa ur.
          </note>
          <note>
            Om man har skrivit under ett betänkande får man väl stå för det
            sedan. Det hör till god ton. Att vi nu från oppositionens sida
            har preciserat oss ytterligare på en punkt, nämligen när vi bekymrar
            oss över att arbetsskadeförsäkringen över huvud taget inte finns
            med i betänkandet, tycker jag nog att det finns alla skäl till.
            Propositionen är bristfällig, men betänkandet kan vi alla i dag
            stå för.
          </note>
          <note>
            Nils-Olof Gustafsson sade att vi tidigare har varit dåliga på
            att rehabilitera människor eftersom vi har haft oklara ansvarsförhållanden.
            Jag vill erinra om vad jag sade i första meningen i mitt inlägg,
            nämligen att redan år 1982 lade vi moderater i utskottet fram
            ett förslag som i huvuddrag är det som vi nu behandlar. Regeringen
            har haft synnerligen god tid på sig för att förverkliga detta.
          </note>
          <note>
            Det är därför något förvånande att det har blivit ett så dåligt
            resultat. Vi hoppas dock att vi med förenade krafter har gjort
            det hela litet bättre.
          </note>
          <note>
            Det finns skäl för kritik, och jag skall nämna några punkter.
            Det finns en del oklarheter. Vi begär ett förslag på hur vi i
            fortsättningen skall agera när den försäkrade vägrar att underkasta
            sig medicinsk behandling eller rehabilitering. Vi vill ha samma
            möjlighet som tidigare att minska ersättningen. Vi vill veta hur
            man skall beräkna sjukpenning vid avbrott i rehabiliteringen.
            Vi vill att förhållandena mellan medicinsk och arbetslivsinriktad
            rehabilitering skall framställas något klarare. Det uttrycks mycket
            svävande i propositionen. Och regeringen har fått ett fullständigt
            underkännande när det gäller den här schablonregeln om förtidspensionering.
            Är vi överens om att det här är riktigt eller inte?
          </note>
          <note>
            När det gäller de små företagen vill jag erinra om att det är
            fyra partier som uttrycker bekymmer över de små företagens möjligheter
            att klara detta. Och alla är överens om att arbetsgivaren har
            ett ansvar, men vi anser att försäkringskassan i vissa fall bör
            gå in och göra dessa utredningar. Och detta gäller alltså de små
            företagen. Vi vill också, vilket anges i en reservation, att de
            skall betala lägre arbetsgivaravgifter, osv. Om företagen skall
            klara detta är det nämligen viktigt att de också har ekonomiska
            resurser till det. I fråga om detta skulle vi kunna ha en allmän
            näringspolitisk debatt, men detta hör inte till detta utskottsområde.
          </note>
          <note type="speaker">
            Anf. 43 MARGÓ INGVARDSSON (v)
          </note>
          <note>
            replik:
          </note>
          <note>
            Fru talman! Nils-Olof Gustafsson och jag är överens om det mesta
            i det här betänkandet. Det är egentligen bara på två punkter som
            vi har något olika uppfattningar.
          </note>
          <note>
            Jag skulle vilja fråga Nils-Olof Gustafsson hur man egentligen
            resonerar när man menar att differentierade arbetsgivaravgifter
            skulle innebära en risk för ökad utslagning och utestängning av
            arbetskraft. Varför har man inte fört detta resonemang när man
            har beslutat sig för att införa t.ex. ett arbetsgivarinträde i
            sjukförsäkringen?
          </note>
          <note>
            Måste inte en reform av det slaget, och i och för sig också förslaget
            om arbetsgivarens ökade ansvar för rehabiliteringsutredning --
            bägge dessa förslag är ju kopplade direkt till individer, för
            att arbetsgivaren omedelbart skall kunna se sambandet mellan den
            sjuka individen och företagets ökade kostnader --
          </note>
          <note>
            medföra en större risk för att arbetsgivaren börjar sortera vilka
            han anställer och att man därmed får en större utslagning än ett
            genomförande av förslaget att införa differentierade arbetsgivaravgifter
            skulle medföra, avgifter som inte är riktade mot individer utan
            som är riktade mot den dåliga arbetsmiljön? Jag kan faktiskt inte
            förstå hur socialdemokraterna har resonerat för att komma till
            denna slutsats.
          </note>
          <note>
            Jag vill åter säga att jag visst är orolig för hur det skall
            gå för de små företagen. Men jag kan inte inse att det skulle
            vara någon större rättvisa att sätta en gräns som är baserad på
            antalet anställda då arbetsgivarna skall slippa ansvar. Hur bedömer
            man t.ex. en arbetsplats som har få anställda, men som i stället
            satsar på tekniska hjälpmedel, t.ex. ett företag som i stor utsträckning
            är datoriserat? Och hur gör man om man, vilket t.ex. folkpartiet
            vill, nämligen sätta gränsen vid femton anställda, med ett företag
            som har sexton anställda och visar att det inte alls har bättre
            resurser än företaget med femton anställda? Jag tror alltså inte
            att det går att skapa en större rättvisa genom att sätta en sådan
            gräns. Och då har jag vid mina överväganden inte kunnat finna
            annat än att det då är bättre att ha en generell gräns som gäller
            för alla arbetsgivare.
          </note>
          <note>
            Möjligen kan man om de små företagen säga att de generellt sätt
            har en bättre arbetsmiljö och en bättre trivsel och därmed får
            lägre kostnader.
          </note>
          <note>
            Anf. 44 NILS-OLOF GUSTAFSSON (s)
          </note>
          <note>
            replik:
          </note>
          <note>
            Fru talman! Frågorna angående varför arbetsskadeförsäkringen
            inte tas upp i denna proposition överlåter jag med varm hand till
            statsrådet att svara på.
          </note>
          <note>
            Jag tror att jag i mitt inledningsanförande sade att det kan
            finnas skäl till viss oro när det gäller hur de små företagen
            skall klara detta nya ansvar. Men därifrån och till att ta ifrån
            dem deras ansvar för att denna rehabiliteringsutredning görs är
            steget lågt.
          </note>
          <note>
            De behöver inte själva göra den. Om företagen inte har resurser
            kommer det att bli mycket vanligt att företagshälsovården gör
            denna. Men de kan naturligtvis även kontakta försäkringskassan.
            Men när det gäller ansvaret vore det fel att dra en gräns vid
            företagens storlek. Detta är och skall vara arbetsgivarens ansvar.
          </note>
          <note>
            Det är egentligen ingenting nytt som ni tar upp. Det är sådant
            som jag tycker att vi är mycket överens om i utskottet, t.ex.
            kvinnornas, de kroniskt sjukas, de handikappades och drogmissbrukarnas
            situation. Det som tas upp är nästan exakt det som står i utskottsmajoritetens
            skrivning.
          </note>
          <note>
            Beträffande förtidspensionering av ungdomar säger vi också att
            det skall undvikas så långt som möjligt. Och vi pekar också på
            att förslag om detta bereds i regeringskansliet och att vi bör
            avvakta det.
          </note>
          <note>
            Till Margó Ingvardsson vill jag säga att man naturligtvis kan
            se en viss risk för de kroniskt sjuka och de handikappade såväl
            när det gäller arbetsgivarperioden som differentierade arbetsgivaravgifter.
            Vi säger att regeringen noga får se över detta och följa upp det,
            och därest det skulle visa sig att det får negativa verkningar
            får man självfallet åtgärda dem. Men vi ser inte några stora risker
            med detta, åtminstone inte så stora risker som Margó Ingvardsson
            ser.
          </note>
          <note>
            Självklart står vi för den kritik som vi har framfört mot regeringen
            för brister i propositionen. Man får stå för det man säger. Men
            jag tycker att det skall finnas någon gräns. När huvuddelen av
            den här debatten går åt till att återupprepa vad vi har sagt i
            utskottet tycker jag att det går för långt.
          </note>
          <note type="speaker">
            Anf. 45 SIGGE GODIN (fp) replik:
          </note>
          <note>
            Fru talman! Det är bra om Nils-Olof Gustafsson känner oro för
            de små företagen och deras anställda. Men det är ytterligare en
            bit till innan man, Nils-Olof Gustafsson, kommer fram till hur
            man skall lösa detta praktiskt, rationellt och enkelt, så att
            dessa små företag verkligen har en möjlighet att lösa dessa problem.
            Många av dem kommer inte att vara anslutna till företagshälsovården.
            Och då har de många gånger kanske inte någon uppfattning om varför
            en anställd är frånvarande, vilka medicinska orsaker det handlar
            om. Om man är ansluten till företagshälsovården är det alldeles
            utmärkt, då går det bra att via den handskas med denna fråga,
            men om man inte är det klarar man inte detta.
          </note>
          <note>
            Dessa små företag kanske inte heller alltid har ekonomiska möjligheter
            och inte heller administrativa förutsättningar att sköta detta
            exakt på dagen när det skall skötas. I dessa fall borde det därför
            vara rimligt att försäkringskassan sköter detta. Då löser man
            problemen på ett enkelt och rationellt sätt. Det finns dessutom,
            Nils-Olof
          </note>
          <note>
            Gustafsson, många exempel på då arbetsgivaren står sida vid sida
            med arbetstagaren och jobbar hela dagarna och har försökt lösa
            sådana problem, men det har varit omöjligt.
          </note>
          <note>
            Jag tycker att man skall se praktiskt på dessa frågor och inte
            bara använda teorier och säga att det går bra om alla behandlas
            lika på det ena sättet. Då drabbas kanske den anställde.
          </note>
          <note>
            När det gäller skälen till kritiken, Nils-Olof
          </note>
          <note>
            Gustafsson, tycker jag ändå att vi har redovisat varför vi ytterligare
            har skärpt kritiken. Det helt avgörande för om dessa angelägna
            insatser skall lyckas är om arbetsskadeförsäkringen reformeras,
            men den finns inte ens med. Jag tycker att detta borde vara ett
            skäl att tänka efter vad som är anledningen till att det kan gå
            snett. Då har vi kanske misslyckats med något angeläget. Vi har
            släppt igenom förslaget, trots den kritik som från alla håll har
            framförts. Jag tycker att det finns anledning att fundera över
            hur det skall bli med arbetsskadeförsäkringen. Men vi får kanske
            besked om en stund.
          </note>
          <note type="speaker">
            Anf. 46 GULLAN LINDBLAD (m) replik:
          </note>
          <note>
            Fru talman! När det gäller de små företagen vill jag understryka
            en sak. Jag tror att Margó
          </note>
          <note>
            Ingvardsson sade någonting om att de små företagen ofta är bäst
            på att ta hänsyn till människor med vissa arbetshinder och handikapp.
          </note>
          <note>
            Min erfarenhet av många års rehabiliteringsarbete i en försäkringskassa
            är också -- och det blev samfällt omvittnat av länsarbetsnämnden
            i mitt hemlän -- att de små företagen alltid var mycket öppna
            och ville hjälpa till då det gällde att ta emot människor i och
            för arbetslivspraktik och praktik i ett arbete som det eventuellt
            skulle skaffas utbildning för.
          </note>
          <note>
            Som lagstiftare gäller det ju för oss att njuta av frukterna
            samtidigt som vi är rädda om trädet. Vi får inte lägga så stora
            bördor på de små företagen att dessa inte klarar sig. Nu har i
            alla fall företagens ansvar fastslagits. I våra reservationer
            vill vi understryka att det finns alla skäl för regeringen och
            Nils-Olof Gustafsson och hans utskottskamrater att tänka vidare:
            Vad kan vi göra för att inte lägga på för stora bördor?
          </note>
          <note>
            När det gäller arbetsskadeförsäkringen och den ytterligare precisering
            som vi har gjort i vårt yttrande noterar jag att jag inte har
            fått något som helst besked. Naturligtvis hoppas jag att senare
            få ett klart besked av socialministern.
          </note>
          <note>
            Nils-Olof Gustafsson sade att han inte har mycket mer att säga,
            eftersom frågan har behandlats tidigare i utskottet. Det är ju
            ett mycket dåligt argument, eftersom det inte är säkert att utskottet
            har gjort bra yttranden tidigare. Beträffande den allmänna obligatoriska
            sjukvårdsförsäkringen vill jag säga att vi moderater har skrivit
            bl.a. i reservationen följande: ''Med en sådan sjukvårdsförsäkring
            skulle försäkringskassorna få anledning se till att de försäkrade
            i tid får behandling och förebyggande åtgärder eftersom kassorna
            också svarar för betalning av sjukvård, sjukpenning och förtidspension.''
            Därför skulle kassorna också ha stort intresse av rehabilitering.
          </note>
          <note>
            Detta överensstämmer för övrigt med betänkandets andemening.
            Dessutom tycker jag att
          </note>
          <note>
            Nils-Olof Gustafsson skulle ta ytterligare kontakter med tjänstemännen
            i departementen.
          </note>
          <note>
            Departementsrådet i finansdepartementet Gunnar
          </note>
          <note>
            Wetterberg som nu sysslar med långtidsutredningen har faktiskt
            föreslagit ett system som liknar vårt. Vem vet -- kanske ligger
            ett sådant förslag på bordet tidigare än Nils-Olof
          </note>
          <note>
            Gustafsson tror!
          </note>
          <note type="speaker">
            Anf. 47 KARIN ISRAELSSON (c) replik:
          </note>
          <note>
            Fru talman! Nils-Olof Gustafsson övervältrar en del frågor till
            statsrådet, och det är väl alldeles riktigt, eftersom beslutet
            om att inte framlägga förslaget om arbetsskadeförsäkring ändå
            kommer från regeringen. Då hoppas jag att vi får besked om varför
            man inte vågar förlänga samordningstiderna, tills man har bestämt
            sig för att arbetsskadeförsäkringen skall ändras. Under ett inledningsskede
            hade man kunnat komma till rätta med problemen, om man gått med
            på vårt förslag.
          </note>
          <note>
            De små arbetsgivarnas problem är inte så märkvärdiga, vilket
            vi också har skrivit i reservationen. Vi tycker att försäkringskassorna
            bör kunna få den här möjligheten. Naturligtvis låser vi oss inte
            till en enda modell. Vi anser att regeringen kan lägga fram förslag
            och kanske komma med någonting extra. Det kan kanske finnas skäl
            att mot särskild avgift låta någon ansluta sig. På så sätt skulle
            någon kunna ta över ansvaret för en rehabiliteringsutredning.
            Det finns kanske olika modeller att välja på.
          </note>
          <note>
            Vad som saknas och som inte har efterlysts i någon motion är
            uppföljning och information. När
          </note>
          <note>
            ÄDEL-förslaget diskuterades anslogs 1 miljard kronor för uppföljning
            och information. Det var naturligtvis ett vittomfattande förslag.
            Det föreliggande förslaget är också mycket stort och kommer att
            betyda mycket för alla arbetsgivare och, såvitt jag förstår, för
            hela försäkringskassevärlden. Därför borde det väl i någon av
            de förväntade följdpropositionerna finnas med en summa pengar
            som räcker för information.
          </note>
          <note>
            Här krävs det ju verkligen mycket information.
          </note>
          <note>
            Systemet är inte speciellt lätthanterligt ens för riksdag och
            regering. Då kan man föreställa sig vad som kommer att hända när
            det hela skall omsättas i praktiken. Det behövs alltså stora informationsinsatser
            för att det skall bli till någon nytta.
          </note>
          <note>
            Anf. 48 NILS-OLOF GUSTAFSSON (s)
          </note>
          <note>
            replik:
          </note>
          <note>
            Fru talman! Jag uttryckte mig kanske oklart. Det var inte de
            anställda som jag kände oro för, då jag talade om att de små företagen
            kanske har svårigheter att klara rehabiliteringsutredningen.
          </note>
          <note>
            De anställda skall ju inte lämnas i sticket om inte arbetsgivaren
            klarar det hela.
          </note>
          <note>
            Jag är inte så säker, Sigge Godin, att gränsen för viljan och
            förmågan att intressera sig för frågorna i samband med rehabiliteringen
            går mellan stora och små företag. Jag har ändå i tolv år arbetat
            fackligt i en bransch där det finns många småföretag, och jag
            vet att de små företagen minsann har lika stort intresse för sådana
            här problem som stora företag.
          </note>
          <note>
            Jag känner mig alltså inte orolig för de anställda, men inser
            att små företag ibland kan sakna resurser.
          </note>
          <note>
            I utskottsbetänkandet står det bl.a. följande på s. 19: ''Även
            om arbetsgivarens ansvar är klart definierat måste man räkna med
            att en arbetsgivare inte alltid kommer att fullgöra sina åligganden.
            Det kan också förekomma fall då arbetsgivaren, t.ex.
          </note>
          <note>
            på grund av att han inte får tillgång till uppgifter om vad som
            förorsakar den anställdes arbetsoförmåga, inte kan göra en fullständig
            rehabiliteringsutredning. I dessa fall blir det försäkringskassan
            som får ta över ansvaret för att rehabiliteringsbehovet utreds
            och rehabiliteringsåtgärder vidtas resp. att utredningen kompletteras.''
          </note>
          <note>
            Det måste finnas någon orsak till att man inte klarar utredningen,
            om man nu vill göra en sådan. Lyckas man inte skall försäkringskassan
            gå in. Jag tycker att det står ganska klart och tydligt i betänkandet.
          </note>
          <note type="speaker">
            Anf. 49 FÖRSTE VICE TALMANNEN:
          </note>
          <note>
            Jag får meddela att anslag nu har satts upp om att detta sammanträde
            skall fortsätta efter kl. 19.00.
          </note>
          <note>
            Anf. 50 Socialminister INGELA THALÉN
          </note>
          <note>
            (s):
          </note>
          <note>
            Fru talman! Jag skall börja med att säga att regeringen nog överlever
            en viss kritik. Under det år som har förflutit har naturligtvis
            regeringen i olika sammanhang fått kritik för både det ena och
            det andra. Jag skall återkomma till de mera konkreta synpunkter
            som sammanhänger med förslaget om rehabilitering. Till att börja
            med vill jag säga att den socialdemokratiska regeringen med litet
            olika initiativ har angett färdriktningen för 90-
          </note>
          <note>
            talets arbete för ett bättre arbetsliv för alla.
          </note>
          <note>
            Utslagningen måste förhindras och ökningarna av antalet nybeviljade
            förtidspensioner måste hejdas.
          </note>
          <note>
            Rehabiliteringen tillbaka till arbetslivet är en av de stora
            utmaningarna.
          </note>
          <note>
            Ser man på politikområden kan man säga att arbetsmarknadspolitiken
            sedan länge har varit inriktad på just arbetslinjen. Den bygger
            på insikten om att arbetslöshetens konsekvenser för den enskilde
            är utomordentligt besvärande. Arbete skapar självförtroende och
            självkänsla och arbetslöshet skapar det motsatta. Samma synsätt
            vill vi skall prägla och genomsyra socialförsäkringssystemet.
            Socialförsäkringen måste få samma självklara, aktiva utformning
            som arbetsmarknadspolitiken. Detta är vår utgångspunkt.
          </note>
          <note>
            Sverige har under en lång följd av år bedrivit en framgångsrik
            arbetsmarknadspolitik och ett effektivt arbetsmiljöarbete. I ett
            internationellt perspektiv har vi all anledning att vara stolta
            över och tacksamma för resultaten av detta arbete.
          </note>
          <note>
            För närvarande pågår ett antal debatter och diskussioner med
            anledning av SNS,
          </note>
          <note>
            Studieförbundet Näringsliv och Samhälle, forskningsprojekt om
            sjukvård. De har i dagarna samlat ett antal internationella forskare,
            som skall titta på och belysa Sverige litet utifrån. De är utomordentligt
            intresserade av våra diskussioner kring rehabilitering. De har
            haft seminarium här i dag och konstaterar att vår diskussion på
            det här området är mycket framåtsyftande. De säger detta därför
            att man ute i andra länder har ett starkt växande problem med
            just långtidsarbetslöshet och långtidssjuka.
          </note>
          <note>
            Allt sedan arbetsmiljökommissionens diskussioner startade och
            inte minst arbetslivsfondernas arbete satte i gång, kan vi notera
            hur både initiativlust och utvecklingsarbete har skjutit fart.
            Inte minst socialförsäkringssektorn har varit mycket aktiv. Vi
            har i mitten av maj haft en konferens tillsammans med företrädare
            för sjukvården. Där presenterades ett antal mycket intressanta
            förslag till projekt.
          </note>
          <note>
            Man beskrev också nya arbetsformer och nya organisationsformer,
            byggda på att föra resurser från socialförsäkringen till sjukvården.
            Själva anslaget var: Hur skall man göra socialförsäkringen mer
            aktiv och hur skall man komma åt just långtidssjukdom och långvarig
            arbetslöshet?
          </note>
          <note>
            Genom förändringar i lagen om allmän försäkring anger vi förutsättningarna
            för en aktiv rehabilitering. Vi vill etablera ett nytt synsätt.
          </note>
          <note>
            Genom dessa förändringar vill vi också klarlägga skiljelinjerna
            mellan sjukdom och rehabilitering.
          </note>
          <note>
            Genom de nya bestämmelserna får både arbetsplatserna och försäkringskassorna
            ett kraftfullt stöd för att agera betydligt tidigare i den process
            som i dag alltför ofta leder till förtidspension. Förslaget bygger
            på en mycket stark tilltro till arbetsplatsens möjligheter, en
            aktiv socialförsäkring och en starkare ställning för försäkringskassorna.
            Förslaget förstärker arbetslinjen i välfärdspolitiken.
          </note>
          <note>
            I detta förslag införs begreppet rehabilitering för första gången
            i lagen om allmän försäkring. Detta påpekar utskottet, som samtidigt
            redovisar åtminstone tre sätt att definiera rehabilitering;
          </note>
          <note>
            medicinsk, social och yrkesinriktad rehabilitering.
          </note>
          <note>
            Utskottet menar att man med det nu föreliggande förslaget inte
            kommer att undanröja olikheterna mellan myndigheterna och andra
            inblandade vid bedömningen av behovet av rehabilitering. Men till
            detta kan jag säga att rehabiliteringsersättning blir en ny ersättningsform
            i lagen om allmän försäkring.
          </note>
          <note>
            På visst sätt kan sägas att vi nu naturligtvis beträder oprövad
            mark. Genom sin konstruktion kommer förslaget att innebära en
            aktiv ersättning vid arbetslivsinriktad rehabilitering. Fortfarande
            skall det gälla, att den som får medicinsk rehabilitering skall
            ha sjukpenning. För att göra detta klart har en ny paragraf, 37
            b, införts. Här har emellertid utskottet gjort en något annorlunda
            tolkning. På den punkten får regeringen återkomma till riksdagen
            med ett klarläggande av denna innebörd.
          </note>
          <note>
            Praxis beträffande sjukpenningrätten har flutit ut, och förklaringen
            är att lagstiftningen inte haft något annat instrument. Det har
            blivit alltmer oklart vad som är sjukdom och vad som är rehabilitering.
          </note>
          <note>
            Sjukpenningen ersätter i dag all frånvaro, såväl ren sjukdom
            som medicinsk rehabilitering och rehabilitering ute i arbetslivet.
            Förslaget innebär förvisso en uppstramning jämfört med gällande
            regler. Uppstramningen gäller dock inte en begränsning av de grupper
            som är berättigade till olika ersättningsformer, utan fastmer
            ett klargörande av när olika ersättningsformer skall användas.
          </note>
          <note>
            Rehabilitering är en expansiv sektor. Nya metoder etableras,
            nya aktörer dyker upp och man arbetar med nya grupper av sjuka,
            som man tidigare inte visste hur man skulle hjälpa. Jag var häromdagen
            på riksförsäkringsverkets sjukhus i Nynäshamn och fick då klart
            för mig vilken förändringskraft det finns i de etablerade systemen,
            för att få fram metoder, tankar och system för en effektivare
            rehabilitering.
          </note>
          <note>
            Jag skall nu kommentera litet av det som har sagts.
          </note>
          <note>
            Jag skall be att få återkomma om det övriga i den senare debatten.
          </note>
          <note>
            Först skall jag säga någonting om arbetsskadeförsäkringen. Utvecklingen
            av praxis inom arbetsskadeförsäkringen skall ses över i samverkan
            med parterna på arbetsmarknaden. Jag får väl säga att ingenting
            är modigare i dagens debatt än att hålla fast vid att vi måste
            se till helheten. Jag får också säga här, att Svenska arbetsgivareföreningens
            inställning till denna hantering har konstaterats vid ett personligt
            samtal till mig från Göran Tunhammar. Det är också detta som ligger
            bakom den diskussion som fördes här för ett antal månader sedan.
          </note>
          <note>
            Jag vill också säga någonting om den kritik som har förts fram.
            Jag kan väl bara få konstatera att lagrådet inte har haft några
            erinringar beträffande lagtexten. Men självfallet skall regeringen
            ta de synpunkter och de erinringar som utskottet har lyft fram
            i sitt betänkande på djupaste allvar. Men litet grand handlar
            diskussionen om att vi är på väg mot en förändring i vårt sätt
            att se på ett tidigare socialförsäkringssystem och ett kommande
            socialförsäkringssystem. Vi får förmodligen komma tillbaka båede
            en och två gånger under de kommande 10--15 åren när det gäller
            sättet att se på en aktiv socialförsäkring.
          </note>
          <note>
            Jag skulle också vilja säga någonting om försäkringskassans roll.
            Den är viktig och den kommer att bli allt viktigare. Här har jag
            en rakt motsatt uppfattning mot Karin Israelssons. Jag anser att
            det är både naturligt och riktigt att försäkringskassan får denna
            roll.
          </note>
          <note>
            Försäkringskassan skall inte själv rehabilitera.
          </note>
          <note>
            Primärvården, företagshälsovården, sjukgymnaster, hälsocentraler
            och olika typer av organisationer, som nu växer fram och har kunskap,
            kommer att ha sina roller. Men försäkringskassan kommer, med hjälp
            av både kunskap och resurser, att kunna samordna det som blir
            arbetsgivarens, den enskilde personens och rehabiliteringsaktörernas
            roller. Det tror jag också att försäkringskassan kommer att klara
            på ett utomordentligt bra sätt.
          </note>
          <note>
            Får jag sedan också kommentera schabloniseringen av synsättet
            på förtidspension. I 16 kap. 1 § står det i dagens lagstiftning
            att: Åtnjuter försäkrad sjukpenning eller ersättning för sjukhusvård
            enligt denna lag, må allmän försäkringskassa tillerkänna honom
            förtidspension utan hinder av att han icke gjort ansökan därom.
            Man har i praktiken använt sig av en ettårsregel. Därmed inte
            sagt att man fattar beslut om en förtidspension, men man vill
            i alla fall få den prövad. Det är detta synsätt och arbetssätt
            som ligger bakom det förslag som regeringen lade fram för utskottet
            och som man nu kommer att ta ställning till här.
          </note>
          <note>
            Fru talman! Med nu föreslagna regler ges vårt socialförsäkringssystem
            ett nytt instrument, som skall vända utslagningen från arbetsmarknaden
            till en aktiv medverkan på arbetsmarknaden. Det blir ett viktigt
            verktyg för att bryta den process som i dag i många fall synes
            vara ounviklig, den från aktivt liv i arbete till passivt liv
            i sjukdom och med pension. Vårt syfte med rehabiliteringen och
            det goda arbetslivet är att vända riktningen från arbete till
            en väg tillbaka till arbete.
          </note>
          <note type="speaker">
            Anf. 51 KARIN ISRAELSSON (c):
          </note>
          <note>
            Fru talman! Jag får tacka statsrådet för den litet utförligare
            beskrivningen av varför arbetsskadeförsäkringen för närvarande
            inte kan vara med i det här förslaget.
          </note>
          <note>
            Men jag fick inget svar på min fråga om varför förlängningen
            av samordningstiden inte var möjlig i väntan på att arbetsskadeförsäkringen
            förändras.
          </note>
          <note>
            Det hade varit ett bra drag, om man vågat vidta den åtgärden,
            när man nu vill se till att rehabilitering blir arbetslinjen och
            att det goda arbetslivet är det man skall sträva efter. Vi har
            så pass allvarliga erfarenheter av arbetsskadeförsäkringen då
            det gällt att förhindra rehabilitering, att jag tycker att det
            hade varit skäl nog att försöka åstadkomma någonting.
          </note>
          <note>
            Vi kan inte riktigt kontrollera vad parterna säger i samtal med
            regeringen. Men om regeringen hade tagit våra förslag på allvar
            långt tidigare, skulle man också i god tid ha kunnat arbeta fram
            en förändring av arbetsskadeförsäkringen.
          </note>
          <note>
            Det handlar inte om något nytt krav från vår sida.
          </note>
          <note>
            Det handlar alltså inte om något krav som vi har kommit med i
            år eller ens i fjol, utan det är åtskilliga år sedan vi började
            påtala dessa förhållanden. Tydligen har läget inte varit tillräckligt
            allvarligt för att man skulle uppfatta detta på avsett vis.
          </note>
          <note>
            Inom socialförsäkringssektorn är man, det är alldeles riktigt,
            mycket aktiv. På sina håll är denna sektor överaktiverad, skulle
            jag vilja påstå, med tanke på alla förslag som så att säga kommer
            och går och de förändringar som hela tiden är på gång.
          </note>
          <note>
            Jag antar att det inte är särskilt lätt för försäkringskassans
            personal att hänga med i alla svängar. Naturligtivs hade det varit
            bra om det hade varit ett mera konsekvent handlande tidigare.
            Då hade det kunnat bli en lugnare arbetstakt för försäkringskassans
            personal. Det handlar ju om arbetsmiljön och om ett bra arbetsliv
            även för den personalgruppen.
          </note>
          <note>
            Jag framför alltså kritik mot arbetsskadeförsäkringen. Men kritik
            kan även vara berättigad när det gäller sjukvården och socialförsäkringspengarna.
            Redan för åtskilliga år sedan ville man inom en del landstingsområden
            gärna pröva möjigheten att samordna ersättningarna. Man ville
            skapa ''morötter'' i systemet. Sådana saknas ju i dag. Men man
            har inte fått den möjligheten. Det är först nu, när ekonomin är
            så pass ansträngd som den är, som det här har blivit intressant.
            Men jag tror att det hade varit möjligt att tjäna mycket pengar
            långt tidigare om åtgärder hade vidtagits i det avseendet.
          </note>
          <note type="speaker">
            Anf. 52 SIGGE GODIN (fp):
          </note>
          <note>
            Fru talman! Socialministern säger att regeringen har angett färdriktningen.
            Men jag tvivlar faktiskt i det avseendet. I varje fall är det
            mycket vingligt när det gäller denna färdriktning. Jag återkommer
            senare med några exempel.
          </note>
          <note>
            Vi i folkpartiet liberalerna har tagit ett mycket stort ansvar
            för den ekonomiska politiken i vårt land. Vi har ju tillsammans
            med er i regeringen medverkat till ett nytt skattesystem. Men
            nu springer ni ifrån detta med en fast enhetlig moms. Ni vill
            inte vara med längre. Antagligen beror det på att vi står inför
            en ny valrörelse, och då gäller det att komma med dunkla löften.
          </note>
          <note>
            Vidare har vi i färskt minne hur det blev med sjuklönen. Här
            kan jag också peka på detta med färdriktningen. Först skulle ni
            ju införa sjuklön. På den punkten var vi överens. Men sedan ändrade
            ni er -- någon sjuklön skulle inte införas. Nu skall ni kanske
            införa sjuklön. Vi får se senare i år hur det blir med den saken.
            Jag undrar alltså verkligen vart det bär hän.
          </note>
          <note>
            Ni har infört timsjukpenning. Därefter har ni infört en lägre
            ersättningsnivå. Men människor ute i landet som studerar förhållandena
            måste undra vart regeringen är på väg. Jag kan inte riktigt se
            någon speciell färdriktning.
          </note>
          <note>
            Vi har varit överens om att arbetsskadeförsäkringen skall reformeras.
            Men något sådant skall tydligen inte ske nu. Ni är överens med
            berörda parter om att frågan skall skjutas på framtiden. Det återstår
            alltså att se när en eventuell samordning kommer till stånd.
          </note>
          <note>
            Arbetsskadeförsäkringen, och det har jag flera gånger försökt
            klargöra för Nils-Olof Gustafsson, är helt avgörande när det gäller
            att klara rehabiliteringen. Riksdagens revisorer har verkligen
            beskrivit förhållandena. Man säger att arbetsskadeförsäkringen,
            som det nu är, är rehabiliteringshindrande, att försäkringen har
            en väldigt marginell betydelse i förebyggande syfte och att den
            inte utgör någon grund för en tillfredsställande arbetsskadestatistik.
          </note>
          <note>
            Kompensationsnivån i andra system är någorlunda tillfredsställande,
            säger man också. Vidare säger man att arbetsskadeförsäkringen
            måste utformas som ett ekonomiskt styrmedel för att underlätta
            rehabiliteringen.
          </note>
          <note>
            Men nu säger socialministern: Praxis skall vi titta på tillsammans
            med parterna. Jag måste då återigen fråga: När skall detta ske,
            och hur skall det gå till?
          </note>
          <note>
            Vi måste faktiskt få besked före den 1 januari, då rehabiliteringsprojektet
            sätts i sjön. Då måste också arbetsskadebiten finnas med. Det
            är alltså hög tid, socialministern, att ge ett besked om när detta
            kommer att ske. Eller skall detta, precis som när det gäller momsen,
            avgöras efter valet?
          </note>
          <note type="speaker">
            Anf. 53 MARGÓ INGVARDSSON (v):
          </note>
          <note>
            Fru talman! Rehabiliteringsberedningen, vars arbete ligger till
            grund för regeringes proposition, har berört områden och konsekvenser
            i samband med sin utredning av en aktiv rehabilitering som regeringen
            inte ens nämner i sitt förslag. I
          </note>
          <note>
            utredningen tar man t.ex. upp frågan om behovet av resursförstärkningar
            inom vården. Det gäller då främst rehabiliteringspersonal, sjukgymnaster
            och arbetsterapeuter.
          </note>
          <note>
            När det gäller detta med en förbättrad rehabilitering handlar
            det inte bara om administrativa åtgärder -- exempelvis att en
            utredning eller planering skall göras -- utan också om ett konkret
            arbete ute på fältet. En hel del av det arbetet utgörs faktiskt
            av det praktiska vårdarbetet.
          </note>
          <note>
            Som alla i dag vet är det inte fråga om att en utbyggnad är på
            gång inom sjukvården. Tvärtom rör det sig om besparingar. I stort
            sett finns det bara utrymme för prioriteringar av akuta insatser.
          </note>
          <note>
            Mot den bakgrunden undrar jag om regeringen har resonerat om
            dessa saker. Kommer det att bli ett större behov av rehabiliteringspersonal?
            Framför allt skulle jag vilja veta om regeringen har några tankar
            om hur ett sådant behov skall tillgodoses.
          </note>
          <note>
            Jag tror nämligen inte att vi får mera rehabiliteringspersonal
            på köpet bara därför att riksdagen beslutar att en bättre och
            aktivare rehabilitering skall genomföras.
          </note>
          <note>
            Jag har också en fråga beträffande uppföljningen av den här reformen.
            I propositionen anges det att regeringen efter tre år skall göra
            en uppföljning.
          </note>
          <note>
            Med anledning av vänsterpartiets motion om riskerna för handikappade
            och kroniskt sjuka förutsätter utskottet, och det framgår av vår
            skrivning, att regeringen gör en översyn av effekterna på handikappades
            möjligheter på arbetsmarknaden. Om det skulle visa sig att det
            blir svårare för de handikappade på arbetsmarknaden än det är
            i dag, är då regeringen beredd att vidta de åtgärder som behövs
            för att främjandelagen skall bli en lag som faktiskt spelar en
            roll och som det går att använda?
          </note>
          <note type="speaker">
            Anf. 54 GULLAN LINDBLAD (m):
          </note>
          <note>
            Fru talman! Vi har angett färdriktningen, säger socialministern.
            Men det är länge sedan, och jag är ledsen att behöva säga det,
            socialdemokraterna kunde visa på en färdriktning -- åtminstone
            i socialförsäkringsfrågor. Där är ni i total avsaknad av en kompass.
            Det går än hit, än dit.
          </note>
          <note>
            Låt mig erinra om vad vi i socialförsäkringsutskottet har upplevt
            bara under de senaste månaderna: Förslag om en föräldraförsäkring
            var färdigberett. Det var bara att fatta beslut. Men förslaget
            drogs tillbaka.
          </note>
          <note>
            Vidare gäller det en sjuklöneproposition. Ni har ju träffat en
            överenskommelse med folkpartiet, precis som Sigge Godin nyss sade.
            Men också det förslaget har dragits tillbaka. Ett färdigutrett
            förslag till arbetsskadeförsäkring var på väg. Men fortfarande
            vet vi inte någonting om denna. Slutsatsen blir alltså att ni
            nog har tagit till litet i överkant.
          </note>
          <note>
            Det är viktigt, fru talman, att socialförsäkringarna reformeras.
            Därför har vi moderater enats om att någonting måste göras. Vi
            har därför snickrat ihop ett förslag om en ändrad kompensationsnivå
            inom sjukförsäkringen gäller fr.o.m. den 1 mars 1991.
          </note>
          <note>
            Det var dock inte ett bra beslut. Men vi har i alla fall kommit
            en bit på vägen. Vi har också sett att det här har fått fantastiska
            effekter. Plötsligt har ju svenska folket drabbats av en epidemi
            av friskhet, som det stod att läsa i Expressen i för en tid sedan.
          </note>
          <note>
            Det här beslutet blev emellertid en besvikelse för personalen
            vid kassorna. Man hade nämligen varit inställd på ett helt annat
            sätt att arbeta på. Därför har vi nu med förenade krafter kommit
            överens om att den aktuella propositionen måste antas, så att
            personalen vid kassorna kan börja ägna sina krafter åt rehabiliteringsarbete
            i stället för passivt sjukskrivningsarbete.
          </note>
          <note>
            Om regeringen hade lyssnat på oss redan 1982, skulle man alltså
            ha haft nio år på sig att i stora delar förverkliga det beslut
            som vi är beredda att fatta i dag. Då lämnade vi vår första motion
            i ärendet. Där sade vi att Försäkringskassan skall ha det övergripande
            ansvaret. Försäkringskassan är den betalande instansen, och därför
            bör den också vara den som har ansvaret för rehabilitering. På
            den punkten är vi överens. Men när man sedan börjar blanda in
            arbetslinjen i det här och dessutom har samma synsätt som inom
            arbetsmarknadslagstiftningen, då är faktiskt regeringen ute och
            cyklar. För det är olika bedömningar i de olika lagkomplexen.
            Därför har det varit svårt för utskottet att ta ställning i dessa
            frågor.
          </note>
          <note>
            Det är också viktigt med medicinsk rehabilitering av människor.
            Det måste finnas med som en viktig ingrediens i ett socialförsäkringssystem.
          </note>
          <note>
            Nej, fru talman, det är nog så att det här passar nu, därför
            att den stora innegrejen inom socialdemokratin nu är att ordna
            till de arbetsmiljöer som jag vill påstå kanske är de bästa i
            världen. Nu har man fått godkänt av LO och är alltså beredd att
            acceptera även ett stycke om de rehabiliterande åtgärderna.
          </note>
          <note>
            Anf. 55 Socialminister INGELA THALÉN
          </note>
          <note>
            (s):
          </note>
          <note>
            Fru talman! Nej, Gullan Lindblad, det finns ingenting som är
            så ute som ett arbetsskadat sjukvårdsbiträde. Det finns ingen
            människa som känner sig så ute som en utsliten ung metallarbeterska,
            24 år, nyopererad i sina händer.
          </note>
          <note>
            Det är sådana människor socialdemokraterna tänker på när vi arbetar
            med arbetsmiljöfrågor, rehabiliteringsfrågor och när vi lägger
            fram olika förslag om att på olika sätt bygga upp en samhällsorganisation
            och andra organisationer som skall vara till stöd för just dessa
            människor.
          </note>
          <note>
            När det gäller arbetsskadeförsäkringen får jag säga att det inte
            finns någon försäkring, beroende på riksdagens beslut och på det
            sätt varpå denna har byggts upp tidigare, som är så beroende av
            trepartssamarbete. Det går inte ens i Sveriges riksdag att bortse
            från att om man skulle ha drivit frågan vidare i vintras, hade
            tre miljoner löntagare stått utan avtalsförsäkringar på arbetsskadeområdet,
            därför att arbetsgivarna vägrade att förhandla om en rimlig ersättning
            i avtal som skulle ha täckt in skadeersättning för dessa löntagare.
            Inför sådana hot viker också en socialminister.
          </note>
          <note>
            Nu är vi på samtalsfot. Vi kommer att gå fram med en samordning
            av sjuk- och arbetsskadeförsäkringen. Men vi skall börja med att
            titta på praxisutvecklingen. Det har jag tidigare redovisat. Vi
            kommer att tillsätta en arbetsgrupp under ledning av en välrenommerad
            ordförande, för att vi skall kunna gå vidare med det här arbetet.
          </note>
          <note>
            Det kommer förslag också på det här området. Och det är inte
            alls så att arbetsskadeförsäkringen är avgörande för hur detta
            rehabiliteringsarbete skall utvecklas. Den är av mycket stor betydelse,
            det är inget tvivel om det. Det är därför som vi också kommer
            att gå vidare på detta område.
          </note>
          <note>
            Om man nu skall tala om att göra mode av saker och ting, är det
            plötsligt arbetsskadeförsäkringens elände det enda elände som
            finns. Men det råder olika uppfattningar inte minst på arbetsmarknaden
            om arbetsskadeförsäkringen.
          </note>
          <note>
            Får jag sedan till Margó Ingvardsson när det gäller de förbättrade
            resurserna till vården säga att i det beslut som riksdagen fattade
            på regeringens förslag
          </note>
          <note>
            1989/90 avsattes 500 milj.kr. för yrkesinriktad rehabilitering.
            Ytterligare 400 miljoner avsattes i beslutet 1990/91. Dessa pengar,
            vet jag, har haft stor effekt när det gäller att sätta in resurser
            i de olika lanstingen för både medicinsk rehabilitering och insatser
            på övriga sektorer när det gäller den yrkesinriktade rehabiliteringen.
            Vid den kongress som jag nämnde tidigare och som genomfördes i
          </note>
          <note>
            Göteborg presenterades en lång rad projekt där resurser till
            sjukvård och andra instanser för just medicinsk och yrkesinriktad
            rehabilitering skulle kunna samordnas så, att det ger nytta för
            dem som är försäkrade.
          </note>
          <note>
            Margó Ingvardsson var också inne på detta med främjandelagen.
            Vi har ju nu en hel del erfarenheter av nyttjande av främjandelagen.
            Den borde i några fall ha kunnat användas mycket mera offensivt.
            Men vi vet att i de fall den har använts mycket offensivt har
            de berörda inte kunnat gå tillbaka till sina företag efter det
            att man har utnyttjat främjandelagen. Det är naturligtvis ett
            av de problem som gör att man kanske inte har varit så offensiv
            med den som man skulle ha kunnat vara enligt lagen.
          </note>
          <note>
            Gullan Lindblad säger -- om jag avslutningsvis får kommentera
            detta -- att föräldraförsäkringen drogs tillbaka. Ja, tacka för
            det! Det fanns ju inte ekonomiskt utrymme för det. Jag tycker
            att Gullan
          </note>
          <note>
            Lindblad tvärtom borde ha sagt: Vad bra att man inte drev vidare
            ett förslag som det inte fanns ekonomiskt utrymme för. Vi valde
            att prioritera den ekonomiska balansen för att kunna driva vidare
            denna reform.
          </note>
          <note>
            När det gäller sjuklönen vill jag säga att den försämring som
            vi har gjort i sjukförsäkringssystemet och som Gullan Lindblad
            hurrade för gick det inte att kombinera med en lagfäst sjuklön
            utan att veta om vi var tillförsäkrade avtal på arbetsmarknaden
            för lika behandling av olika grupper. Det anser jag nu att vi
            har fått.
          </note>
          <note>
            Får jag allra sist säga till både Gullan Lindblad och
          </note>
          <note>
            Sigge Godin att det är upp till riksdagen nu, som har fått ett
            förslag om lagfäst sjuklön, att bestämma huruvida förslaget skall
            behandlas eller inte. Jag förutsätter att det blir behandlat och
            att beslut fattas, förhoppningsvis så som regeringen har föreslagit.
          </note>
          <note type="speaker">
            Anf. 56 GULLAN LINDBLAD (m):
          </note>
          <note>
            Fru talman! Föräldraförsäkringen var det stora vallöftet 1988.
            Enligt socialministern själv skulle vi ha det som mål att arbeta
            för. Nu vet jag inte ens om det är en målsättning. Men vi behöver
            inte diskutera detta nu, jag ville bara erinra om den färdriktning
            som socialdemokraterna tidigare har talat om.
          </note>
          <note>
            När det gäller arbetsskadeförsäkringen, fru socialminister, behöver
            jag ingen som helst undervisning. Jag har sysslat med arbetsskadeförsäkringsfrågor
            i tolv år innan jag kom till riksdagen. Jag vet också att det
            är väldigt svårt för ett arbetsskadat vårdbiträde, som ju representerar
            den del av den offentliga sektorn som sannerligen inte har haft
            särskilt goda arbetsmiljöer. Jag har själv arbetat som vårdbiträde,
            så jag vet verkligen vad jag talar om.
          </note>
          <note>
            Jag känner till situationen för de människor som tvingas förtidspensioneras,
            eftersom det också är frågor som jag arbetat med i många år. Att
            vi värnar om dessa människor tror jag vi alla kan säga från samtliga
            de partier som i dag är representerade i riksdagen.
          </note>
          <note>
            Beträffande arbetsskadeförsäkringen är jag litet besviken. Nu
            fick jag visserligen höra att ni talar med varandra, och det är
            ju bra. Det var inte precis någon fin dialog som vi fick vara
            vittnen till före jul i socialförsäkringsutskottet när representanter
            för facket var där och talade med statssekreteraren i dessa frågor,
            utan den var mycket aggressiv. Så det är en bit på vägen. Men
            ni har faktiskt haft tio år på er att tala. Jag vet åtminstone
            att vi moderater har haft motioner i säkert nio års tid om att
            vi skall göra en förändring, för det går inte att fortsätta så
            här. Vi vet att vi i dag ligger back i arbetsskadeförsäkringen
            med 14 miljarder. Som Sigge Godin sade blir det 75
          </note>
          <note>
            miljarder år 1995, om ingenting görs.
          </note>
          <note>
            Det är inte bara arbetsskadeförsäkringen som är eländes elände,
            fru socialminister! Det är väldigt mycket som är eländigt i Sverige,
            men det skall vi tala om i annat sammanhang.
          </note>
          <note>
            Eftersom det är så viktigt med rehabilitering vill jag till sist
            fråga: Varför kom det ett förslag om en schablonartad förtidspensionering
            efter ett år? Som skrivningarna i propositionen var gjorda var
            det faktiskt ett konkret förslag att efter ett år skulle alla
            pensioneras -- detta i en proposition som handlade om rehabilitering
            av människor! Jag vet mycket väl vad 16:1, 2 a AFL innebär. Men
            som propositionen var skriven var det ingen pardon, alla skulle
            pensioneras. Det stämmer inte enligt min uppfattning med strävan
            efter att rehabilitera människor.
          </note>
          <note type="speaker">
            Anf. 57 KARIN ISRAELSSON (c):
          </note>
          <note>
            Fru talman! Jag hälsar med tillfredsställelse att samtal om arbetsskadeförsäkringen
            är på gång, men det hindrar ju inte att samordningstiden skulle
            ha kunnat förlängas i syfte att spara resurser.
          </note>
          <note>
            Statsrådet sade att det finns olika uppfattningar om arbetsskadeförsäkringen.
            Det är förvisso sant, men det är ingen som har kunnat påstå att
            arbetsskadeförsäkringen med nuvarande utformning ger någon information
            om arbetsmiljö, som man kan ha nytta av. Det är inte heller någon
            som kan säga att man påskyndar rehabilitering med nuvarande arbetsskadeförsäkring.
            Tvärtom, har alla vittnesmål gått i motsatt riktning.
          </note>
          <note>
            Rehabilitering förhindras med nuvarande arbetsskadeförsäkring,
            och kostnaden skall vi bara inte tala om. Det hade varit värt
            att pröva med att förlänga samordningstiderna i avvaktan på att
            samtalen skall ge resultat. Då hade vi kanske kunnat komma till
            rätta med arbetsskadeförsäkringen, så att vi hade sluppit det
            här hindret.
          </note>
          <note>
            I motsats till statsrådet tror jag att arbetsskadeförsäkringen
            reser hinder i vägen för rehabilitering, även när det införs rehabiliteringspenning.
          </note>
          <note>
            Frågan om den lagfästa sjuklönen skall ju, om jag har förstått
            det hela rätt, behandlas den 11 juni i denna kammare. Utskottet
            arbetar med förslaget, och såvitt jag kan se finns det inget som
            förhindrar ett genomförande. Det är enda hotet som finns är statsrådets
            egen skrivning i propositionsförslaget.
          </note>
          <note>
            Jag hoppas att detta hot om att propositionen skall dras tillbaka
            om man inte får en lika -- behandling inte skall förverkligas.
          </note>
          <note>
            Det finns som vanligt anledning att säga att det som görs kommer
            för sent och att det är för litet. Många goda tillfällen till
            att förändra hela sjukförsäkringssystemet och arbetsskadeförsäkringen
            har försuttits. Det hade kunnat göras betydligt tidigare, om man
            hade velat ta detta initiativ, men viljan har ju saknats till
            för några år sedan. Det är synd att det har dragit ut på tiden
            så mycket.
          </note>
          <note>
            Arbetslinjen är naturligtvis att föredra, men i en lågkonjunktur
            är det mer bekymmersamt att rehabilitera till ett arbete när läget
            på arbetsmarknaden är mycket ansträngt.
          </note>
          <note>
            Socialdemokraterna får ta på sig ansvaret för att man inte har
            lyckats att klara arbetsmarknaden när det gäller antalet arbetstillfällen.
            Det kommer naturligtvis också att påverka möjligheterna att göra
            rehabiliteringsersättningen effektiv.
          </note>
          <note type="speaker">
            Anf. 58 SIGGE GODIN (fp):
          </note>
          <note>
            Fru talman! Jag håller med Karin Israelsson om att det hade varit
            bra med en samordning av sjuk- och arbetsskadeförsäkringen från
            90 till 180 dagar. Det hade i varje fall löst ett litet problem.
          </note>
          <note>
            Vi har en viss erfarenhet av dessa frågor, socialministern, och
            inte bara Gullan Lindblad utan även jag. Jag har mött regler som
            har gjort att mycket unga människor, t.ex. metallarbetare, inte
            har velat rehabilitera sig och gå över till ett nytt arbete, därför
            att reglerna har rest hinder i vägen.
          </note>
          <note>
            Det är beklämmande, framför allt när dessa människor kommer underfund
            med vart åt det bär för dem. Jag är helt övertygad om att rehabiliteringsarbetet
            kommer att påverkas mycket starkt av att det inte har blivit någon
            ordning på arbetsskadeförsäkringen.
          </note>
          <note>
            Socialministern talade om eländet med arbetsskadeförsäkringen.
            Det är faktiskt riksdagens revisorer -- där alla partier finns
            företrädda -- som talar om rehabiliteringshinder, om att rehabilitering
            har marginell betydelse i denna försäkring och om att försäkringen
            måste omformas så att den blir ett ekonomiskt styrmedel.
          </note>
          <note>
            Det är ingenting som jag eller folkpartiet har hittat på, utan
            det är ett uttalande från riksdagens revisorer.
          </note>
          <note>
            Jag ställde en enda fråga till socialministern om när praxis
            sedan skall behandlas tillsammans med parterna, men jag är inte
            ett dugg intresserad av vilken välrenommerad ordförande som skall
            ta itu med detta, utan jag är intresserad av när denna grupp skall
            sätta i gång att arbeta. Jag litar inte på den socialdemokratiska
            regeringen. Ni har lurat både mig och folkpartiet tillräckligt
            många gånger, så det får räcka med det. Men jag kan kanske få
            ett besked. Den verkligt intressanta frågan i dag är:
          </note>
          <note>
            När blir detta av?
          </note>
          <note>
            Jag vill sedan återkomma till en fråga som socialministern kan
            svara på i slutvarvet och passa på att undervisa oss litet grand.
            Socialministern sade att arbetslivsfonderna har skjutit fart på
            arbetsmiljöarbetet. Om jag inte hörde fel, uttryckte arbetsmarknadsministern
            någonting om att hon inte hade något statistik att ge över vart
            åt det bär och vad som sker. Har socialministern tillgång till
            någon annan statistik, vore det ju alldeles utmärkt. Då kanske
            vi kunde få veta det.
          </note>
          <note>
            Det är intressant med arbetsmiljöarbetet, eftersom det är så
            oerhört viktigt och det, som Nils-Olof
          </note>
          <note>
            Gustafsson påpekade, berör ju oss alla.
          </note>
          <note>
            Kan vi få veta om arbetsmiljöarbetet går framåt och vad det är
            som händer och sker? Det tror jag att kammaren skulle vara tacksam
            för. Dessutom vill jag gärna ha svar på min fråga.
          </note>
          <note type="speaker">
            Anf. 59 MARGÓ INGVARDSSON (v):
          </note>
          <note>
            Fru talman! Om jag uppfattade det hela rätt, sade socialministern
            att de handikappade hade vissa negativa erfarenheter av främjandelagen.
            Hon sade någonting om att de inte kunde komma tillbaka efteråt.
            Jag missade kanske något led, för jag förstod inte riktigt.
          </note>
          <note>
            Mina erfarenheter av främjandelagen, som jag tror stämmer överens
            med arbetsmarknadsmyndigheternas och de handikappades erfarenheter,
            är att främjandelagen inte används alls, eftersom det inte går
            att använda den lagen. Anledningen är att det saknas tillämpningsföreskrifter
            och sanktionsmöjligheter.
          </note>
          <note>
            Dessutom saknar AMS resurser för att se till att lagen följs
            upp och används. Min fråga löd: Är regeringen villig att ändra
            på främjandelagen, så att den går att anpassa om det visar sig
            att förslaget om att ge arbetsgivaren ansvar för rehabilitering
            skulle få negativa effekter för människor med funktionshinder
            och deras möjligheter att komma ut på arbetsmarknaden?
          </note>
          <note>
            Jag tänker inte här avkräva ett löfte om en ändring av främjandelagen,
            men jag vore nöjd om socialministern uttalade att det är regeringens
            mening att noga följa utvecklingen på arbetsmarknaden när det
            gäller de handikappade, så att de inte påverkas negativt av denna
            lag.
          </note>
          <note>
            När jag ställde mina frågor om pengar till sjukvården och till
            rehabiliteringen, ville jag inte ha de allmänna svepande svaren
            om att man skall satsa pengar på en aktiv yrkesrehabilitering.
            Jag är intresserad av hur det blir med de berörda yrkesgrupperna,
            som direkt skall arbeta med de människor som skall rehabiliteras,
            dvs.
          </note>
          <note>
            sjukgymnaster och arbetsterapeuter. Vi vet att dessa områden
            inte prioriteras i dag inom sjukvården just för att sjukvården
            har ont om pengar och därför prioriterar andra mera akuta områden.
            Jag vill alltså veta om regeringen har funderat något på om det
            kanske behövs ökade resurser till dessa områden inom sjukvården.
          </note>
          <note>
            Rehabiliteringsberedningen pekar direkt ut dessa områden. Därutöver
            nämner man primärvårdens behov av resurser för att man skall kunna
            lyckas med en aktiv rehabilitering.
          </note>
          <note>
            Anf. 60 Socialminister INGELA THALÉN
          </note>
          <note>
            (s):
          </note>
          <note>
            Fru talman! Jag hade tillfälle att diskutera med fru talmannen
            vid en debatt häromdagen, då jag fick anledning att använda uttrycket
            ''löfte, målsättning och ambitioner''. Denna formulering förföljde
            mig som om jag hade gjort årets tavla, och jag har fått äta upp
            det jag sade ett hundratal gånger av vänner, bekanta, barn och
            deras bekanta. Jag bjuder på den tavlan -- med ram, om det skulle
            behövas. Jag skall vara mycket försiktig när det gäller formuleringar
            av liknande slag. Det lovade jag mig själv under de efterföljande
            veckorna.
          </note>
          <note>
            När det gäller övergång från sjukpenning till förtidspension,
            Gullan Lindblad, tycker jag inte att man har fog att göra den
            hårdragna tolkning som man gör av texten i denna proposition,
            s. 71, p. 4.1.
          </note>
          <note>
            Gullan Lindblad sade att det är mycket som är eländigt i Sverige.
            Om det nu finns saker som inte fungerar bra i Sverige, har moderaterna
            med en osviklig precision lyckats sammanställa dessa. Men man
            ger inte det som är ljust, optimistiskt eller möjligt en chans
            när det gäller att arbeta för den svenska välfärden, oavsett om
            det har rört sig om arbetsskador, rehabilitering, socialförsäkring
            eller vilket annat område som det än må vara fråga om.
          </note>
          <note>
            Sigge Godin säger att han har mött unga som inte vill rehabiliteras.
            Jag har frågat varje försäkringskassa som jag har varit på, jag
            har frågat inom fackföreningsrörelsen och jag har frågat arbetsgivare:
            Visa mig denna person som inte vill gå i rehabilitering när sådan
            erbjuds, därför att arbetsskadeförsäkringen lägger hinder i vägen!
            Jag har faktiskt bett om det just för att få konkreta exempel
            -- det är lättare att se problemet om man har sådana. Jag har
            ännu inte fått ett enda sådant exempel. Sigge Godin! Jag är ledsen,
            inte över att det inte finns några exempel, men därför att det
            i så fall hade varit lättare att göra någonting.
          </note>
          <note>
            Nu skall vi göra någonting ändå, och vi håller på att gå igenom
            hur arbetsgruppen skall se ut. Jag kan inte säga något datum,
            och efter den tidigare debatten med Sigge Godin är jag försiktig
            med att ange något sådant, men jag kan försäkra att det pågår
            ett arbete för fullt, både med parterna och övriga med att studera
            praxis och gå igenom övriga frågor inom arbetsskadeförsäkringen.
          </note>
          <note>
            Till Margó Ingvardsson vill jag säga att de resurser som jag
            anvisade är till för att peka ut flaskhalsar inom sjukvård och
            socialförsäkring. De överenskommelser som har gjorts mellan landstingen
            och försäkringskassorna i länen har syftat till att klargöra vad
            som utgjort hinder för att få ned ohälsotalen i resp. län. Jag
            är inte insatt i överenskommelserna i samtliga län, men de konkreta
            insatser som har gjorts har varierat mycket, alltifrån operationsinsatser
            till primärvårdinsatser.
          </note>
          <note>
            Vad gäller främjandelagen talar erfarenheterna för att alla andra
            insatser har gett bättre effekt. De två konkreta fall som jag
            spontant kunde dra mig till minnes hade just som effekt att arbetsförmedlingen
            efter de tillfällena inte kunde komma tillbaka till de två utpekade
            arbetsplatserna.
          </note>
          <note>
            Allt talar alltså för att positiva insatser, samtal med folk
            på arbetsplatserna, medarbete och stöd på arbetsplatserna ger
            en mycket bättre effekt för unga handikappade och för sådana som
            tidigare har varit utslagna från arbetsmarknaden, dvs.
          </note>
          <note>
            handikappade som behöver komma tillbaka till arbetslivet.
          </note>
          <note>
            På den konkreta frågan om jag är beredd att mycket nogrant följa
            detta, så att handikappade inte hamnar utanför arbetsmarknaden,
            är svaret ja.
          </note>
          <note type="speaker">
            Anf. 61 GULLAN LINDBLAD (m):
          </note>
          <note>
            Herr talman! Jag vill bara säga apropå talet om elände att det
            var fru socialministern själv som förde in det begreppet i debatten.
            Men vi kan gärna kalla det bekymmer i stället, och jag är bekymrad
            över de olika socialförsäkringarnas utveckling. En del system
            har helt klappat ihop. Vi har diskuterat ett av dem i dag, nämligen
            arbetsskadeförsäkringen, med en arbetsskadefond som för närvarande
            har ett underskott på 14
          </note>
          <note>
            miljarder kronor. Vi tar i dag medel direkt från våra plånböcker
            till denna försäkring, som ger kompensation i övermått -- 90 %
            av skadorna blir godkända. Jag är fortfarande besviken för att
            vi inte fick uppgift om när vi kan vänta besked i frågan, men
            nu vet vi i alla fall att ni talar med varandra, och det är vackert
            så.
          </note>
          <note>
            Vad gäller den hårdragna tolkningen i frågan om pensionering
            efter ett år vill jag erinra om att samtliga partier i utskottet
            står bakom det underkännande av skrivningarna som vi har talat
            om. Jag tycker att det klart visar att det var en mycket hård
            skrivning. Nåväl, jag hoppas att vi är överens om att det blir
            så som utskottet har sagt, dvs. ett nej till detta.
          </note>
          <note>
            Jag vill sedan fråga om socialministern står fast vid att det
            var en riktig åtgärd att vi minskade kompensationen i sjukförsäkringen.
          </note>
          <note>
            Socialministern insinuerade att jag skulle glädja mig åt de sänkta
            kompensationsnivåerna. Jag gläder mig åt att vi får hyfs på en
            försäkring som svämmar över alla breddar och som ger mer ersättning
            till människor som sjukskriver sig än till dem som går till jobbet.
            Det är väl en offentlig hemlighet att så har varit fallet.
          </note>
          <note>
            Skall vi behålla respekten för socialförsäkringarna, så att alla
            ställer upp för dem, är det viktigt att vi inte överkompenserar,
            inte har timsjukpenningar som ger denna effekt osv.
          </note>
          <note>
            Jag vill till sist fråga om socialministern är beredd att allvarligt
            överväga ett förslag om tre fjärdedels förtidspension eller sjukbidrag.
            Det kan inte vara rimligt att en person som har tre fjärdedels
            arbetsförmåga måste pensionera sig till hälften. Låt mig ge två
            konkreta exempel.
          </note>
          <note>
            En gynekolog i Arvika, som inget hellre vill än jobba på sin
            3/4-delstid, tvingas nu vara förtidspensionär till hälften, vilket
            kostar landstinget dyra slantar och ger henne en mycket tråkig
            tillvaro.
          </note>
          <note>
            En ung man i södra Sverige som är vad man tidigare kallade dvärg,
            alltså en mycket liten person, orkar jobba till tre fjärdedelar,
            men inte helt. Med den ersättning som han får hamnar han mellan
            stolarna på socialbyrån. Han får inte ordentlig kompensation någonstans.
            Vad svarar socialministern denne lille man, som ingenting hellre
            vill än klara sig på det som han kan tjäna ihop?
          </note>
          <note type="speaker">
            Anf. 62 SIGGE GODIN (fp):
          </note>
          <note>
            Herr talman! Den person som jag hänvisat till vägrade på grund
            av regelsystemet, socialministern -- icke enbart på grund av arbetsskadeförsäkringen
            utan på grund av alla de regler som vi har på området -- att gå
            med på rehabilitering och att återgå i arbete. Av sekretesskäl
            kan jag självfallet inte peka ut personen, men vi kan talas vid
            i annat sammanhang om vederbörande. Jag har varit fem år här i
            riksdagen, och det gäller ett ganska gammalt ärende, i varje fall
            fyra och ett halvt år. Andra har handlagt det efter mig.
          </note>
          <note>
            Vi får inte ha sådana regler när sådana här frågor praktiskt
            skall handläggas. Bekymret är att om otaliga regleringar omöjliggör
            saker och ting, kommer man ingen vart. Jag tror vidare att socialministern
            skall tala med flera handläggare.
          </note>
          <note>
            Det finns fler exempel.
          </note>
          <note>
            Tillbaka till frågan om datumet. Vi skulle inte få något exakt
            datum för när praxisdiskussionen skulle sätta i gång. Det spelar
            inte så stor roll för min del, för jag litar ändå inte på ett
            sådant datum, men kanske kan vi ändå få ett ungefärligt besked.
          </note>
          <note>
            En någorlunda hygglig tidsangivelse skulle kunna vara före eller
            efter valet -- låt mig säga det utan att vara alltför elak.
          </note>
          <note>
            Tillbaka till arbetsmiljöarbetet. Vad har arbetslivsfonden betytt?
            Arbetsmarknadsministern hade ingen statistik, sade hon för någon
            timme sedan. Har socialministern något annat intressant att delge
            oss, så kan det bli en positiv avslutning på denna debatt.
          </note>
          <note>
            Anf. 63 Socialminister INGELA THALÉN
          </note>
          <note>
            (s):
          </note>
          <note>
            Herr talman! Gullan Lindblad frågade om jag står fast vid minskningen
            av sjukpenningen. Ja, självfallet gör jag det. Men jag har varit
            ute på många försäkringskassor sedan den genomfördes, och jag
            vill säga några saker i anslutning till det.
          </note>
          <note>
            För det första: Det har definitivt inte inträffat något kaos
            i sjukförsäkringssystemet på grund av den ändringen.
          </note>
          <note>
            För det andra: Det finns en begynnande signal om att personer
            går till jobbet fastän de borde ha stannat hemma. För dem som
            har de lägsta lönerna och som har få kronor på marginalen är detta
            avgörande för att de inte skall anse sig ha råd att vara hemma.
            Detta måste vi följa upp.
          </note>
          <note>
            För det tredje: Vad beträffar fusk är det naturligtvis bra att
            sådant beivras, oavsett var det förekommer.
          </note>
          <note>
            Sedan konstaterade jag att utskottet i sin skrivning när det
            gäller förtidspensioneringen säger att regeringen inte föreslår
            någon ändring. På den punkten borde vi alltså rimligen vara överens.
          </note>
          <note>
            Till Sigge Godin vill jag säga att datumet självfallet ligger
            före valet. Det blir några dagar före detta, men jag vill ändå
            inte ange något bestämt datum.
          </note>
          <note>
            Beträffande arbetslivsfonderna har jag inte någon statistik,
            men här handlar det om genomgångar direkt på stället, på de arbetsplatser
            där man har fått pengar till arbetsmiljöinsatser. Det rör sig
            för min personliga del om ett femtontal genomgångar.
          </note>
          <note>
            Jag fick ett antal redovisningar i anslutning till genomgång
            av den offentliga sektorn, där man fått fram mycket intressanta
            projekt med medel från arbetslivsfonden för pilotarbete på arbetsmiljöområdet.
          </note>
          <note>
            Detta är kopplat till en hel del som gjorts med nya aktörer på
            rehabiliteringens område. Sammantaget ger det i varje fall mig
            en alldeles klar fingervisning om att det definitivt gäller ett
            både konkret och seriöst arbete, som kommer att leda till ordentliga
            och positiva resultat för folkhälsan i Sverige. Det tycker jag
            är mycket positivt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 maj.)
          </note>
          <note>
            6 § Privat arbetsförmedling och uthyrning av arbetskraft, m.m.
          </note>
          <note>
            Föredrogs
          </note>
          <note>
            arbetsmarknadsutskottets betänkande
          </note>
          <note>
            1990/91:AU20 Privat arbetsförmedling och uthyrning av arbetskraft,
            m.m. (prop.
          </note>
          <note>
            1990/91:124).
          </note>
          <note>
            Kammaren biföll utskottets framställning om att betänkandet skulle
            avgöras efter endast en bordläggning.
          </note>
          <note type="speaker">
            Anf. 64 ERIK HOLMKVIST (m):
          </note>
          <note>
            Herr talman! Det finns i dag i vårt samhälle inget område där
            vi anser att verksamheten befrämjas av monopollagstiftning. Vi
            kan se detta i vårt eget land, men också utomlands. Med monopol
            stagnerar produktionen av såväl tjänster som varor, och förmågan
            att hävda sig på marknaderna förloras. Verksamheten blir dyr,
            stelbent, byråkratisk och ineffektiv.
          </note>
          <note>
            Min första fråga till Sten Östlund är: Delar Sten
          </note>
          <note>
            Östlund denna min mening?
          </note>
          <note>
            Avsaknad av konkurrens som drivkraft och stimulans konserverar
            verksamheten och förhindrar därigenom en offensiv utveckling.
            Detta gäller i allra högsta grad även vår arbetsförmedlingsverksamhet,
            som alltsedan 1935
          </note>
          <note>
            styrts av monopollagstiftning.
          </note>
          <note>
            Regeringens förslag till ny arbetsförmedlingslag följer i stort
            sett den gamla lagen. Det är ett hårdnackat försvar för en fortsättning
            på den gamla monopollagstiftningen.
          </note>
          <note>
            Som jag ser det fyller arbetsförmedlingsmonopolet ingen annan
            funktion än att skydda AMS från konkurrens. Samtidigt tillfredsställer
            den socialdemokratins djupt liggande motvilja mot privat företagsamhet.
            Något annat skäl finns inte för att bibehålla en i vissa avseenden
            ineffektiv verksamhetsform, som alltfort konserverar en gammal
            och sämre fungerande arbetsmarknad som saknar mycket av den virilitet
            som måste känneteckna en ny tids ansträngningar att nå bättre
            resultat.
          </note>
          <note>
            Regeringens förslag som vi nu debatterar bortser från att 1935
            års Sverige ligger ljusår från 1991 års offensiva, högteknologiska
            och mångfasetterade
          </note>
          <note>
            Sverige. Mer än ett halvt sekel -- så länge sedan är det vi fick
            den nu gällande arbetsförmedlingslagen.
          </note>
          <note>
            Regeringens förslag tar inte tillräcklig hänsyn till att så lång
            tid har förflutit sedan vi fick den lag om arbetsförmedling utan
            vinstsyfte som fortfarande gäller.
          </note>
          <note>
            I propositionen förs ett tämligen ingående resonemang om för-
            och nackdelar med monopol.
          </note>
          <note>
            I det resonemanget kommer regeringen fram till att arbetsförmedlingens
            tre funktioner -- information, förmedling, marknadspåverkan --
            skulle försämras om monopolet avskaffades. Detta, herr talman,
            är ju helt befängt.
          </note>
          <note>
            I stället är det ju så, att genom den utveckling inom dataområdet
            som vi haft är det ju möjligt och naturligt enkelt att förmedla
            dessa tre funktioners tjänster från ett otal även privata förmedlingar.
            Vi behöver bara se vad som åstadkommits inom reseförmedlingsområdet
            de senaste åren för att förstå att argumentet inte är hållbart.
            Utbud och efterfrågan av lediga platser kan utan problem samlas
            i en gemensam databank -- även om förmedlingen av lediga arbeten
            också sker på ett stort antal privata förmedlingar. Även nödvändiga
            bedömningar av verksamheten om den bedrivs av såväl offentliga
            som privata förmedlingar kan utan svårigheter ske på basis av
            den gemensamma databankens redovisning.
          </note>
          <note>
            Regeringens lagförslag är inte baserat på eller anpassat till
            dagens situation och möjligheter. Det finns helt enkelt i regeringens
            resonemang i propositionen inte skäl att upprätthålla förbudet
            mot privata arbetsförmedlingar. Ett avskaffande av monopolet,
            som t.ex. i Danmark, innebär att privata förmedlingar kommer att
            kunna verka som komplement till den offentliga delen. 90-talets
            alltmer specialiserade arbetsmarknad, där även
          </note>
          <note>
            EG-marknaden kommer in, kräver en flexibilitet och en mångfald
            av förmedlingstjänster. Dessa tjänster blir bäst och billigast
            om de erbjuds under konkurrens. Regeringens och nu också utskottets
            nej till fristående förmedlingar innebär ett hinder för en effektivisering
            i arbetet att sammankoppla dem som söker arbete med dem som erbjuder
            arbete.
          </note>
          <note>
            En ofta förekommande uppfattning bland arbetsmarknads- och förmedlingsfolk
            är att fristående/privata förmedlingar kunde bli bra komplement
            till de offentliga. ''Vi räds inte konkurrens, vi behöver ingen
            lagstiftning som skyddar oss.'' säger de. ''Regeringen borde ha
            kunnat gå längre i sitt förslag till ny arbetsförmedlingslag,''
            är en annan uppfattning som kommit till uttryck bland länsarbetsdirektörer.
          </note>
          <note>
            Jag yrkar därför avslag på regeringens förslag till ny arbetsförmedlingslag.
          </note>
          <note>
            För att arbetsförmedlingsmonopolet skall kunna avskaffas krävs
            att Sverige säger upp den s.k. ILO-
          </note>
          <note>
            konventionen nr 96. Eftersom denna konvention kan sägas upp endast
            vart tionde år -- senast den 17
          </note>
          <note>
            juli 1992 -- måste riksdagen fatta sådant beslut -- för att tid
            skall vinnas -- redan nu.
          </note>
          <note>
            Utöver detta bör den nu gällande lagen om arbetsförmedlingar
            ändras så att den inte längre omfattar uthyrning av arbetskraft.
            Vi menar i en av våra reservationer att det är stötande för den
            allmänna rättskänslan att sådan uthyrning förekommer och accepteras
            trots att detta är olagligt. Regeringens förslag till ändringar
            är här alldeles för luddiga och omgärdade med en mängd regler,
            hinder och undantag som omöjliggör en väl fungerande verksamhet
            i dessa företag. Den utökade skyldigheten till MBL-förhandling
            utgör således ett hinder, eftersom det avses krävas vid varje
            enskilt anställningsärende av tillfällig personal.
          </note>
          <note>
            I enlighet med vårt yrkande om avslag på regeringens proposition
            ligger även att lagen om skyldighet för arbetsgivaren att anmäla
            ledig plats till den offentliga arbetsförmedlingen upphävs. Vi
            anser därför i en annan av våra reservationer att regeringen snarast
            bör återkomma till riksdagen med förslag härom.
          </note>
          <note>
            I ytterligare en reservation tar vi upp nödvändigheten av att
            få till stånd väl fungerande arbetsförmedlingar för kulturarbetare.
            Dessa offentliga kulturarbetsförmedlingar har inte löst problemen.
            I vår reservation visar vi på att fristående förmedlingar skulle
            kunna bli effektivare än de offentliga. I samma reservation visar
            vi också att den erfarenhet och kunskap som centrumbildningarna
            besitter skulle kunna nyttjas på ett bättre sätt.
          </note>
          <note>
            Vetorättsreglerna tar vi upp i den sista av våra reservationer.
            Dessa regler används ibland av de fackliga organisationerna för
            att hindra även seriösa företag. Dessa åtgärder har ofta drabbat
            enmansföretag och har därigenom kommit att bli ett hot mot etableringsmöjligheterna.
            Det krävs därför ändringar i 39 § i MBL som undanröjer dessa påtalade
            missförhållanden. Avsaknaden av avtal --
          </note>
          <note>
            kollektivavtal -- kan inte i sig innebära grund för ett veto.
            Alltför många enmansföretag har kommit att drabbas av fackets
            orimliga och orättmätiga krav.
          </note>
          <note>
            Därför bör regeringen lägga fram förslag om ändringar i den ovan
            anvisade riktningen.
          </note>
          <note>
            Vi har i ett särskilt yttrande -- om regeringens förslag bifalles
            av kammaren -- pekat på hur de nya uthyrningsbestämmelserna kommer
            att slå.
          </note>
          <note>
            Tidsgränsen 4 månader innebär att företaget inte kan lösa problemen
            genom att 4-månadersregeln inte räcker till för att klara t.ex.
            en barnledighet, hur MBL-förhandling skall ske enligt 38 § även
            vid korta inhyrningsperioder och med korta varsel, om en chaufför,
            kontorist eller telefonist behöver ersättas för kortare eller
            längre tid. Ofta rör sådana inhyrningar enstaka dagar. Varken
            företaget som behöver personal eller uthyrningsföretaget kommer
            att kunna arbeta rationellt.
          </note>
          <note>
            Sammanfattningsvis anser jag därför att regeringens förslag till
            lag om privata arbetsförmedlingar, uthyrning av arbetskraft samt
            ändringar i MBL-lagen skall avvisas. Jag avvaktar i det här skedet
            med yrkandet om bifall till vår första reservation i det här betänkandet.
            Det kommer senare i debatten.
          </note>
          <note type="speaker">
            Anf. 65 ELVER JONSSON (fp):
          </note>
          <note>
            Herr talman! Innan vi fattar beslut om en ny arbetsförmedlingslag
            borde vi mera grundligt sätta oss in i hur arbetsmarknaden fungerar
            i dag och vad vi tror om framtiden. Det råder inget tvivel om
            att behovet av en flexibel och serviceinriktad arbetsförmedling
            är större än någonsin. Får vi då en ny lag som främjar utvecklingen
            i en sådan situation? Tyvärr måste svaret, herr talman, bli nej.
          </note>
          <note>
            Stora tekniska och funktionella förändringar har ägt rum på dagens
            arbetsmarknad. Ändå har vi en lagstiftning som på det här området
            är 56 år gammal. Det är viktigt att slå fast att en reform ändock
            är angelägen.
          </note>
          <note>
            Det förslag som i dag ligger på riksdagens bord för avgörande
            och beslut har rubriken Privat arbetsförmedling och uthyrning
            av arbetskraft m.m. Detta är en missvisande varudeklaration.
          </note>
          <note>
            Socialdemokraterna vill behålla det principiella förbudet att
            bedriva arbetsförmedling i förvärvssyfte. Visserligen föreslår
            man en formell utvidgad möjlighet att efter tillstånd av arbetsmarknadsverket
            bedriva alternativ arbetsförmedling, s.k. head-hunter-verksamhet.
          </note>
          <note>
            Därtill skall s.k. uthyrning av arbetskraft legaliseras. Man
            tar ett steg framåt, men genast ett lika stort steg tillbaka.
            Regelsystemet som hängs på är byråkratiskt, svårtillgängligt och
            torde knappast bli användbart. Till saken hör att regeringens
            mycket snäva förslag har ytterligare komplicerats genom att utskottets
            socialdemokrater går på en annan -- och snävare -- linje än vad
            arbetsmarknadsministern har tänkt sig.
          </note>
          <note>
            Herr talman! Regeringen har ju under denna mandatperiod blivit
            kritiserad för att förhala och skjuta upp besvärliga ställningstaganden.
          </note>
          <note>
            Reformering av arbetsförmedlingslagen är ett skolexempel på detta.
            När den s.k. AMS-
          </note>
          <note>
            kommittén 1985, alltså för sex år sedan, förordade att arbetsförmedlingslagen
            borde ses över för att man skulle kunna vinna ökad klarhet och
            få den bättre utformad, pågick redan en s.k. teknisk översyn inom
            regeringens kansli. Kravet var närmast att ge den en förutsättningslös
            inriktning därför att lagen är svår att tolka och tillämpa.
          </note>
          <note>
            Vidare uppmanades regeringen att beakta en rad frågor i sitt
            översynsarbete, bl.a. frågor om vad som är olaglig arbetsförmedling
            och vad som är laglig näringsverksamhet. Andra frågor som borde
            beaktas enligt kommittén var sanktionssystemet.
          </note>
          <note>
            AMS samrådsgrupp kom till den slutsatsen att det behövdes en
            mer genomgripande översyn än vad regeringen hade tänkt sig.
          </note>
          <note>
            Under hela 1980-talet har den gammalmodiga, monumentala och svårbegripliga
            arbetsförmedlingslagen från 1935 fortsatt att gälla.
          </note>
          <note>
            De flesta instanser, inkl. regeringen, erkänner att den är svår,
            för att inte säga näst intill omöjlig, att hantera. Men icke förty
            har man i den byråkratiska delen låtit kvarnen mala på. Seriösa
            skrivbyråer har av nitiska AMS-tjänstemän anmälts för olaga arbetsförmedling.
            De har också fällts i domstol.
          </note>
          <note>
            Detta trots att man har haft både kollektivavtal som tillgodosett
            alla arbetsrättsliga krav och i övrigt en seriös verksamhet. Som
            lök på laxen kan nämnas att både regeringen, statliga myndigheter
            och fackliga organisationer har varit dessa byråers kunder. Allt
            detta har visat på hur omöjlig situationen varit.
          </note>
          <note>
            Ett par år senare, efter den här kommitténs framstöt, i december
            1987 fick jag i ett interpellationssvar av arbetsmarknadsministern
            beskedet att man höll på med vad hon kallade för översynsarbete.
            Hon var dock inte beredd att ge besked om vad det skulle kunna
            utmynna i och inte heller när det skulle kunna tänkas vara klart.
            Svaret då gav ett tydligt besked om att det var en s.k. het potatis.
          </note>
          <note>
            Vad var det då som gjorde att denna föråldrade lag var så seglivad?
            I den politiska delen har socialdemokraterna, trogna sin socialistiska
            övertygelse om att de samhälleliga monopolen alltid är bäst skickade,
            gjort att förändringsarbetet i den här typen av frågor har suttit
            mycket fast. På den fackliga sidan har LO, och för övrigt också
          </note>
          <note>
            TCO, förkastat det ena förslaget efter det andra.
          </note>
          <note>
            Regeringen har suttit förlamad eller handfallen.
          </note>
          <note>
            Man har för övrigt varit så passiv, herr talman, att man lät
            LO vara med och diktera ett förslag som presenterades i departementen
            ytterligare en tid senare.
          </note>
          <note>
            När ansvarigt statsråd, 18 månader efter min förra interpellation,
            svarade på en interpellation redovisade hon vad LO och TCO ansåg
            att man borde föreskriva de arbetsgivare som vill anlita uthyrningsföretag.
            Vid denna tidpunkt, i maj 1989, var regeringens uppfattning den
            att det behövdes ytterligare överväganden. De skulle kunna leda
            fram till en form av promemoria. Regeringens ambition på våren
            1989 var att lägga fram ett förslag samma höst. Jag citerar för
            tydlighetens skull ur statsrådets interpellationssvar i denna
            del: ''Det är emellertid min avsikt att en proposition skall kunna
            avges till riksdagen under hösten i år.'' Året var
          </note>
          <note>
            1989.
          </note>
          <note>
            Herr talman! Det tog nästan två hela år för regeringen att samla
            sig kring ett reformförslag.
          </note>
          <note>
            Trycket att åstadkomma en förändring har ju hårdnat enormt. Förändringarna
            på arbetsmarknaden har accelererat. Det var egentligen bara socialdemokraterna,
            LO och till en del TCO som envetet och krampaktigt höll fast vid
            en gammal lagstiftning, oförmögna att se de behov som en ny tid
            kräver. Därför är resultatet att vi har ett halvhjärtat förslag
            från regeringen.
          </note>
          <note>
            Propositionen är en halvmessyr. Ändå tar socialdemokraterna i
            arbetsmarknadsutskottet ett steg tillbaka. När det gäller reformer
            och förändringsarbete på svensk arbetsmarknad har ju inte den
            största fackliga centralorganisationen varit pådrivande. Det måste
            jag tyvärr säga. Det enda den lyckats med är att skrämma regeringen
            till att antingen vara overksam eller till att komma med förslag
            som inte fyller tidens krav. Medan kraven på förändring från arbetstagare,
            företag och organisationer blivit allt starkare har inte minst
            LO
          </note>
          <note>
            enbart hävdat ett krampaktigt och konservativt motstånd mot progressiva
            förändringar.
          </note>
          <note>
            Regeringen har å sin sida inte kraft och förmåga att göra de
            förändringar som är av nöden. Inte ens det lilla gläntande på
            dörren som propositionen medger har funnit nåd inför LOs centrala
            remisskrivare.
          </note>
          <note>
            I detta korsdrag har socialdemokraterna i utskottet gått ifrån
            regeringens uppläggning i lagförslaget. I
          </note>
          <note>
            10 § har man gjort förändringar som innebär att det blir nästintill
            omöjligt att anlita hyrd arbetskraft.
          </note>
          <note>
            Avsikten har tydligen inte varit, varken från regeringen eller
            än mindre från socialdemokraterna i utskottet, att vi skulle få
            en väl fungerande och kompletterande arbetsförmedling. Vi har
            uttryckt det i en reservationsskrivning från den borgerliga oppositionen.
            Där har vi hävdat att den föreslagna lagen har så fundamentala
            brister och är så snäv att den bör avvisas.
          </note>
          <note>
            I kravet att arbetsförmedlingsmonopolet skall tas bort ligger
            inte att den offentliga arbetsförmedlingen skall inskränkas eller
            minska sina ansträngningar att ge en väl utbyggd offentlig arbetsförmedling.
            Tvärtom kommer den offentliga arbetsförmedlingens insatser att
            bli ännu viktigare på grund av den stigande arbetslösheten som
            nu är på gång. Kompletterande fristående arbetsförmedlingar har
            flera fördelar. Service till såväl arbetssökande som arbetsgivare
            kan förbättras och därvid också stimulera de offentliga arbetsförmedlingarna
            i deras arbete. Vi får en ökad mångfald, och det blir en större
            valfrihet för den enskilde. Samtidigt får de anställda i förmedlingsverksamheten
            utlopp för sin kreativitet.
          </note>
          <note>
            Beträffande arbetsförmedlingsmonopolet och vårt krav att det
            bör avskaffas, skall noteras att det är tankegångar som också
            fått stöd hos den högste ansvarige inom arbetsmarknadsverket.
          </note>
          <note>
            Generaldirektör Bernhardsson har flera gånger uttalat att förmedlingsmonopolet
            mycket väl kan avskaffas. Vi är också angelägna om att slå fast
            att en god och kostnadsfri service skall tillhandahållas i hela
            landet. Det är alltså staten som skall svara för en effektiv och
            offentlig arbetsförmedling.
          </note>
          <note>
            Herr talman! Regeringen har alltså inte lyckats presentera ett
            reformförslag som skulle kunna vara bärande in i 90-talet trots
            sex års förberedelsearbete. Min inledande fråga var om detta var
            en lag som främjar en god och sund utveckling på den svenska arbetsmarknaden.
            Mitt svar blir nej. Därför blir det faktiskt en uppgift för en
            ny regering att utgå från de behov som arbetsmarknaden kräver.
            Skall vi få ett flexibelt och blomstrande näringsliv med hög sysselsättning
            och låg arbetslöshet, måste vårt regelsystem främja en sådan utveckling.
            Regeringens förslag fyller inte dessa anspråk. Det är därför angeläget
            att riksdagen avvisar regeringens förslag.
          </note>
          <note type="speaker">
            Anf. 66 GÖRAN ENGSTRÖM (c):
          </note>
          <note>
            Herr talman! Det skulle gå att göra detta inlägg mycket kort
            och yrka avslag på propositionen i dess helhet. Den vore faktiskt
            värd detta öde. Men den samhällsproblematik som den behandlar
            är för viktig för att man skall kunna lämna den utan en ganska
            ingående debatt.
          </note>
          <note>
            Debatten om förslaget till en ny arbetsförmedlingslag är i grunden
            djupt ideologisk.
          </note>
          <note>
            Den följer på ett nästan ödesbestämt sätt den skiljelinje som
            blivit allt klarare under 80-talet och inledningen av 90-talet.
            Den går mellan en socialdemokrati som med näbbar och klor vill
            slå vakt om det man skapat en gång i tiden -- i det här fallet
            för nästan 50 år sedan -- och oss andra. Det är en socialdemokrati
            som stretar emot en utveckling som man innerst inne inte tycker
            om, inte behärskar och därför måste ge efter för litet grand för
            att tillfälligt tysta opinioner eller ta bort de värsta systemfelen.
          </note>
          <note>
            Vi andra, den borgerliga oppositionen i det här fallet, står
            öppna för de möjligheter som den dynamiska utveckling bjuder,
            ser de initiativ som idérika människor tar, som en tillgång i
            politiken och drar av detta slutsatsen att det är dessa krafter
            för skapande och förnyelse som vi vill ge utrymme för. Därför
            vill vi avreglera där monopolen härskar, skapa mångfald där monoliterna
            finns och öka valfriheten för den enskilde.
          </note>
          <note>
            I grunden handlar debatten om just detta hur vi bäst kan styra
            komplicerade ekonomier via plan eller marknad. Det handlar också
            om vi skall gå framåt och tillåta även enskilda inslag på en marknad
            som helt dominerats av offentliga institutioner eller om vi skall
            anta en lag som redan i dess utgångsläge är hopplöst föråldrad.
          </note>
          <note>
            Jag tycker att socialdemokraternas inställning i den här frågan
            är förvånande. Inte minst mot bakgrund av den insikt om den ideologiska
            dimensionens handikapp som förvisso finns hos f.d. tongivande
            statsråd. Även nuvarande statsråd har en insikt om sammanhangen.
            Så måste man rimligen tolka exempelvis bil. 12 till budgetpropositionen
            i år. Där betonas ju med kraft den ändrade inriktningen eller
            viktningen som skett i och med att det nu är de utbudsstimulerande
            åtgärderna som betonas särskilt kraftigt. Man inriktar sig på
            utbudsstimulans oavsett omfattningen av andra insatser i arbetsmarknadspolitiken.
            I en effektiv utbudspolitik ingår att förkorta söktiden för den
            enskilde när man skaffar nytt arbete. Det nya jobbet skall gå
            att få på kortare tid. Det gynnar den enskilde, företaget och
            ytterst samhällsekonomin.
          </note>
          <note>
            En kärnpunkt i det sammanhanget är att platsförmedlingen fungerar
            bra. Detta är nödvändigt inte minst i dagens konjunkturläge med
            en mycket snabb ökning av arbetslösheten. Men det är faktiskt
            lika viktigt i högkonjunkturer. En väl fungerande arbetsmarknad
            motverkar också överhettningstendenser och s.k. flaskhalsproblem.
          </note>
          <note>
            Den blir då ett led även i stabiliseringspolitiken.
          </note>
          <note>
            Regeringen för ungefär dessa resonemang i nämnda propositionsbilaga.
            Men hur stämmer denna utgångspunkt med det i lagförslag vars öde
            vi nu skall avgöra här i kammaren? Inte alls, enligt min mening.
            Såvida det inte av socialdemokraterna kan göras troligt att ett
            fortsatt de facto-monopol är det effektivaste sättet att förmedla
            arbete även på
          </note>
          <note>
            1990-talet.
          </note>
          <note>
            Enligt vår mening -- centerpartiet, folkpartiet, moderaterna
            -- såsom den kommer till uttryck i vår trepartimotion, som jag
            härmed yrkar bifall till, är det en fördel om det parallellt med
            en väl fungerande kostnadsfri offentlig arbetsförmedling kan finnas
            en enskild arbetsförmedling som komplement. Här som på andra håll
            inom den offentliga sektorn tror vi att det är en fördel att det
            uppstår ett inslag av konkurrens genom fler producenter och genom
            att den enskilde ges tillfälle att välja.
          </note>
          <note>
            1990-talets ekonomi och samhällsstruktur kan knappast vara betjänt
            av ett regelverk --
          </note>
          <note>
            propositionen ändrar ingenting i detta avseende --
          </note>
          <note>
            som skrevs mot bakgrund av ett annat samhälle än dagens, nämligen
            1930-talets.
          </note>
          <note>
            Kännetecknande för dagens och morgondagens ekonomi är att det
            sker en övergång till fler tjänsteoch serviceföretag, varav många
            är rena kunskapsföretag. Dessa är specialiserade på sina sektorer,
            och det finns därför en samhällsekonomisk vinst i om de kan ägna
            sig åt det de är bra på under hela arbetstiden. Dagens lagstiftning
            är ett hinder för framväxten av sådana företag, trots att allt
            fler inser att de fyller en viktig funktion i vårt samhälle. Detta
            anges t.o.m. i propositionen med förslag till en ny arbetsförmedlingslag,
            jag tror att det står på s. 47.
          </note>
          <note>
            Dessa specialiserade företag ger näringslivet och förvaltningarna
            den specialisthjälp de behöver vid aktuellt tillfälle utan att
            dessa behöver binda upp sig med fast anställda medarbetare, vilka
            kanske är svårt att hålla fullt sysselsatta i fortsättningen.
          </note>
          <note>
            Detta sagt om den del av lagförslaget som handlar om s.k. head
            hunting.
          </note>
          <note>
            Enligt propositionens förslag vill man tillåta denna verksamhet,
            men bara via tillstånd och för ett år i taget. Dessutom skall
            detta endast gälla företagsledare, verksledare och därmed jämställd
            personal, eller, enligt utskottets skrivning, de som
          </note>
          <note>
            ''skall ha'' denna position på arbetsmarknaden.
          </note>
          <note>
            Jag vill gärna fråga socialdemokraternas företrädare i denna
            debatt: Finns det något rimligt motiv till varför just detta skall
            vara tillåtet? Vad finns det för principiell skillnad i rekryteringshänseende
            mellan en VD och andra nyckelpersoner i ett företag? Varför skall
            just rekryteringskonsulter vara beroende av ettåriga
          </note>
          <note>
            AMS-tillstånd men andra typer av serviceföretag?
          </note>
          <note>
            Vilken osäkerhet skapas inte hos banker och kreditgivare om man
            i utgångsläget när ett nytt företag skall etableras vet att det
            bara har tillstånd för sin verksamhet ett år i sänder? Hur hinner
            ett företag på ett år etablera sig i en bransch som denna, som
            rimligen bygger på många kontakter, förtroende och nätverksbyggande?
            Man vill rimligen kunna återkomma till sin kund, vilket förutsätter
            att verksamheten kan garanteras för en längre tid än ett år, dvs.
            så länge man kan garantera en verksamhet på en fri marknad. Det
            krävs dessutom av en ny lag att den skall kunna efterlevas. Det
            tror jag knappast är fallet med denna del av den föreslagna lagen.
          </note>
          <note>
            Låt oss se på några andra delar av den föreslagna lagtexten,
            t.ex. beträffande uthyrning av arbetskraft, som varit ett tvisteämne
            under lång tid.
          </note>
          <note>
            Vi anser först och främst att det är stötande för den allmänna
            rättskänslan att en verksamhet som bedrivs i ökande omfattning
            och fyller ett behov, vilket t.o.m. erkänns i propositionen, skall
            vara olaglig eller befinna sig i en gråzon. Nu legaliseras denna
            verksamhet, men omgärdas av så många regler att det inte kommer
            att fungera utan att det uppstår en myckenhet av problem av byråkratisk
            art.
          </note>
          <note>
            Den s.k. fyramånadersregeln är en sådan regel.
          </note>
          <note>
            Den kan komma att förhindra en del av de verksamheter som nu
            växt fram sprungna ur ett behov på arbetsmarknaden och inom näringslivet.
          </note>
          <note>
            Det gäller t.ex. den utveckling från rena skrivbyråer som är
            på gång. Dessa s.k.
          </note>
          <note>
            uthyrningsföretag erbjuder alltmer avancerade tjänster. Exportrådet
            har t.ex. fört en kampanj om
          </note>
          <note>
            ''exportchef att hyra''. Man börjar också kunna förmedla ekonomichefer
            till mindre företag. Denna verksamhet är på framväxt. Dessa grupper
            behöver arbeta mer än fyra månader i det företag dit de kommer.
            Detsamma gäller kategorin dataprogrammerare.
          </note>
          <note>
            Varför vill ni socialdemokrater förhindra eller försvåra framväxten
            av sådana företag på arbetsmarknaden? Ge oss ett svar på detta,
            Sten
          </note>
          <note>
            Östlund.
          </note>
          <note>
            Vad sker med denna tidsbegränsning vid föräldraledighet, militärtjänstgöring
            eller studieledigheter, vilka ofta varar mer än fyra månader?
            Tänk er in i vilket administrativt krångel som skapas i ett läge
            när man egentligen borde skapa det motsatta, nämligen förenklingar,
            fasta regler och smidiga regelsystem.
          </note>
          <note>
            Herr talman! Jag skall också kommentera den s.k.
          </note>
          <note>
            sexmånadersregeln. Debattörerna här i kammaren vet vad jag syftar
            på utan att jag behöver beskriva detta närmare. Denna problematik
            aktualiserar frågan om vem som egentligen är arbetsgivare i större
            företag, t.ex. en koncern som Ericsson. Är det koncernen, divisionen,
            affärsområdet eller något annat? Vem definieras som arbetsgivare
            i den situationen. Också här är vi nyfikna på ett svar.
          </note>
          <note>
            Jag inledde med att påstå att den nuvarande ordningen hindrar
            goda idéer att förverkligas. Ett exempel på detta är den i flera
            motioner nämnda
          </note>
          <note>
            Fosie industriby och personalförmedling i Malmö.
          </note>
          <note>
            Det företaget bedriver, populärt uttryckt,
          </note>
          <note>
            ''personalavdelning att hyra''. Det är lokaliserat i industriby
            i Malmö och sköter personalfrågor för ett för ett femtontal mindre
            företag i denna industriby.
          </note>
          <note>
            Jag har haft tillfälle att besöka företaget. Dess verksamhet
            är just ett uttryck för det nytänkande i seriösa former som bidrar
            till förnyelse av näringslivet. Dessa företagare är akademiker
            och f.d. arbetsförmedlare med lång erfarenhet på området. Det
            är inget tvivel om att deras verksamhet är uppskattad av de företag
            som de ger service åt.
          </note>
          <note>
            Men för annan verksamhet i nära anslutning till funktionen som
            personalavdelning, såsom exempelvis rekrytering eller förmedling,
            finns det lagliga hinder, eftersom AMS har monopol när det gäller
            den verksamheten. Det måste ges tillstånd, och hittills har sådant
            tillstånd inte givits. Här finns annars en naturlig nisch för
            företaget. Just detta företag, med sin ingående känndom om företagen
            i denna industriby, skulle vara särskilt väl skickat att få rätt
            person till rätt arbete på kortast tänkbara tid.
          </note>
          <note>
            Detta är ett exempel, som numera är ganska välkänt, som börjar
            följas av andra företag på annat håll i landet. Min fråga är:
            Varför skall man hela tiden hålla tillbaka dessa idéer? Vem gagnas
            egentligen av det? Jag har i min kammare försökt att finna ett
            svar på den frågan, men det har jag inte funnit. Det överstiger
            min förmåga att finna ett rationellt svar.
          </note>
          <note>
            Jag inledde mitt anförande med att föra ett principiellt resonemang
            kring frågan om den monopolsituation som finns för de offentliga
            förmedlingarna skall bevaras eller inte. Den nuvarande AMS-chefen
            Göte Bernhardsson har i klartänkta ögonblick uttryckt ungefär
            följande: Vi är världens bästa arbetsförmedling. Vi har självförtroende
            nog att stå på egna ben utan att ha en lagstiftning som ger oss
            monopolstatus och kan utan vidare tänka oss privata komplement
            och alternativ vid sidan av en väl fungerande offentlig arbetsförmedling.
          </note>
          <note>
            Jag har hört detsamma av en länsarbetsdirektör.
          </note>
          <note>
            Jag tog kontakt med en chef på en av de större arbetsförmedlingarna
            hemma i Dalarna i slutet av förra veckan. Han har precis samma
            inställning.
          </note>
          <note>
            Han står politiskt till vänster, åsiktsmässigt, i förhållande
            till socialdemokraterna.
          </note>
          <note>
            De direkt ansvariga för denna verksamhet har alltså självförtroendet
            att möta en situation med extern konkurrens, medan ansvarig minister
            och drabanterna i arbetsmarknadsutskottet inte har detta. Varför?
            Även för de anställda i den offentliga arbetsförmedlingen skulle
            det vara mer tillfredsställande att så att säga kunna legitimera
            sin verksamhet genom duglighet och kvalitet på tjänsterna än att
            genom lagstiftning ha monopolets status. Det skulle ge större
            arbetstillfredsställelse och sporra till bättre insatser, även
            inom den offentliga arbetsförmedlingen.
          </note>
          <note>
            Jag tror att detta behövs. Enligt AMS egna rapporter är effektiviteten
            inte särskilt bra. År 1989
          </note>
          <note>
            fick endast 89 000 av en miljon arbetssökande arbete via de offentliga
            förmedlingarna. Enligt statliga SIPUs undersökning i mars detta
            år, var mindre än 30 % nöjda med förmedlingens insatser.
          </note>
          <note>
            Jag tror inte att denna attityd hos medborgarna förbättras genom
            att man slår vakt om monopolet, tvärtom.
          </note>
          <note>
            Två argument brukar anföras mot privata komplement, och så också
            i utskottets betänkande.
          </note>
          <note>
            Det ena är de stordriftsfördelar som skulle finnas med endast
            en offentlig förmedling. Men enligt min mening är det lätt att
            denna modell präglas av massmarknadsinformation och standardlösningar.
          </note>
          <note>
            Det är också den erfarenhet vi har. Rekrytering av mer kvalificerade
            medarbetare till företag och förvaltningar sker redan nu i andra
            former. Det är vi alla underkunniga om.
          </note>
          <note>
            Specialister hämtas i dag inte bara från Europa utan också från
            USA, för att ta ett exempel. Vi känner till detta. Rekryteringen
            blir mer och mer individuellt utformad för att den skall fungera
            tillfredsställande för inblandade parter, dvs. även i den offentliga
            sektorn, där tillvägagångssättet knappast i något avseende skiljer
            sig från det inom näringslivet.
          </note>
          <note>
            Samma svar som jag har gett på argumentet om stordriftsfördelar
            kan ges på det ''plocka russinen ur kakan''-argument som brukar
            anföras emot alternativ.
          </note>
          <note>
            Om man ger utrymme för privata förmedlingar att specialisera
            sig på olika områden, skulle den offentliga förmedlingen kunna
            koncentrers och bli effektivare när det gäller grupper med rekryteringsproblem,
            såsom ungdomar, invandrare, handikappade m.fl. Det ser jag inget
            negativt i.
          </note>
          <note>
            För att möjliggöra den förnyelse som jag själv,
          </note>
          <note>
            Elver Jonsson och Erik Holmkvist har pläderat för här, måste
            vi säga upp ILO-konventionen från juli och ett år framåt. Vi föreslår
            det i den trepartimotion som jag har nämnt. Förslaget återfinns
            i reservation 1, till vilken jag yrkar bifall.
          </note>
          <note>
            Den innebär ett avslag på propositionen.
          </note>
          <note>
            Den parlamentariska situationen i denna fråga är den att de borgerliga
            yrkar avslag på propositionen från de utgångspunkter som vi har
            angett i våra anföranden och vänstern yrkar avslag från motsatt
            utgångspunkt. Men var står miljöpartiet i denna fråga? Jag nöjer
            mig med att formulera frågan på det sättet så länge.
          </note>
          <note>
            Ett stöd för avslagslinjen kan fälla regeringspropositionen.
            Det innebär att en ny regering kan utforma en modern arbetsförmedlingslag,
            som passar 90-talets krav.
          </note>
          <note>
            Dagens debatt kan ge dem möjligheten.
          </note>
          <note type="speaker">
            Anf. 67 KARL-ERIK PERSSON (v):
          </note>
          <note>
            Herr talman! Varför regeringen har lagt fram denna proposition
            är för mig omöjligt att förstå.
          </note>
          <note>
            Från socialdemokratiskt håll säger man att man värnar om de grupper
            som har svarat på remissen av propositionen, även de grupper som
            har avvisat propositionen. Frågan är då: Varför fullfölja framläggandet
            av propositionen, när man har fått en förödande kritik från de
            grupper man säger sig värna om?
          </note>
          <note>
            Från vänsterpartiets sida motsätter vi oss de föreslagna reglerna
            om uthyrning av arbetskraft.
          </note>
          <note>
            Enligt förslaget skall AMS utöva tillsyn över uthyrning av arbetskraft.
            AMS har inte klarat att bevaka denna företeelse när den har varit
            kriminaliserad. Det är självfallet uteslutet att AMS
          </note>
          <note>
            kan övervaka verksamheten om den blir helt oreglerad bortsett
            från en luddig tidsgräns och en regel att uthyrning bara skall
            få ske för tillfälliga arbetskraftsbehov.
          </note>
          <note>
            De fackliga organisationerna kommer inte heller att ha möjligheter
            att kontrollera att verksamheten bedrivs i socialt och arbetsrättsligt
            acceptabla former. Den föreslagna utvidgningen av arbetsgivarens
            förhandlings- och informationsskyldighet enligt 38 §
          </note>
          <note>
            medbestämmandelagen kan endast ytterst marginellt motverka dessa
            förhållanden.
          </note>
          <note>
            En grundprincip för medinflytandet på arbetsplatsen har varit
            att det arbetsrättsliga ansvaret har legat på den plats där arbetet
            har utförts. Nu flyttas det till det uthyrande företaget, som
            kan vara ett managementföretag i en annan del av landet. Den fackliga
            organisationen på den plats där arbetet utförs saknar rätt att
            företräda den inhyrda arbetskraften gentemot det inhyrande företaget.
            Inhyraren kan förändra arbetsuppgifter och villkor för inhyrd
            personal utan att behöva förhandla med sin fackliga motpart, vilket
            hade varit nödvändigt om det hade gällt egen anställd personal.
          </note>
          <note>
            Den svenska arbetsrättsliga modellen för medinflytande kommer
            att successivt bli kraftigt uppluckrad, allteftersom uthyrning
            av arbetskraft blir vanligen förekommande på arbetsmarknaden,
            om den i propositionen föreslagna regleringen genomförs.
          </note>
          <note>
            Även anställningsskyddet kommer att undermineras genom att arbetsgivarna
            får möjlighet att hyra ut arbetskraft till varandra. En arbetstagare
            måste i fortsättningen räkna med att kunna bli uthyrd till andra
            arbetsgivare än sin egen.
          </note>
          <note>
            Tryggheten som det innebär att ha vetskap om att bara den egna
            arbetsgivaren kan göra anspråk på ens arbetskraft försvinner.
            De förhållanden som i dag råder hos kontorsserviceföretag och
            skrivbyrårer kommer sannolikt att vinna insteg på stora sektorer
            av arbetsmarknaden. Arbetskraften reduceras till en insatsvara
            som köps vid behov och som man sedan gör sig av med.
          </note>
          <note>
            En legalisering av uthyrningsverksamhet kommer sannolikt att
            leda till att det bildas en mängd oseriösa uthyrningsföretag.
            Välrenommerade storföretag kommer att anlita oseriösa uthyrningsföretag
            som tillhandahåller arbetskraft för vilken vare sig skatt eller
            sociala avgifter betalas. Exempel på denna företeelse finns redan
            inom vissa områden.
          </note>
          <note>
            Det finns en uppenbar risk att uthyrningsföretagen kommer att
            orsaka dumpning av löner och anställningsvillkor. I synnerhet
            om och när ett EES-
          </note>
          <note>
            avtal eller ett EG-medlemskap blir aktuellt kommer detta att
            bli ett mycket stort problem.
          </note>
          <note>
            De motiv som åberopas i propositionen för avkriminalisering av
            uthyrningsverksamhet beträffande arbetskraft saknar egentlig bärkraft.
          </note>
          <note>
            Dessutom är, som påpekas i propositionen, frågan om den föreslagna
            lagstiftningens förenlighet med
          </note>
          <note>
            ILOs konvention nr 96 kontroversiell och svårbedömd. Det är olämpligt
            med tanke på
          </note>
          <note>
            Sveriges anseende som en stat som värnar den internationella
            rätten att dess riksdag antar en lag som bedöms kunna strida mot
            ett åtagande som gjorts i en internationell konvention.
          </note>
          <note>
            Med detta bedömande bör utskottets hemställan avslås i sin helhet.
          </note>
          <note>
            Fru talman! De borgerligas agerande när det gäller det internationella
            arbetet angående bl.a. ILO-
          </note>
          <note>
            konventionen är märkligt. Vissa konventioner skall vi följa.
            När det gäller andra konventioner skall vi vänta och se vilket
            innehåll de får. I vissa fall skall vi gå före exempelvis Europa.
            Nu tycks socialdemokraterna ansluta sig till dessa tankegångar.
          </note>
          <note>
            I propositionen om ny arbetsförmedlingslag står bl.a. ''Det är
            av stor vikt för Sverige i det pågående integrationsarbetet, att
            förslaget om ny arbetsförmedlingslag så långt som möjligt kan
            anpassas till kommande EG-rätt.'' Det finns alltså inte ännu någon
            EG-rätt på detta område, men vi skall gå före.
          </note>
          <note>
            Förvånande är också miljöpartiets inställning.
          </note>
          <note>
            Miljöpartiet är ju kritiskt till att vi går före EG när det gäller
            lagstiftning på andra områden.
          </note>
          <note>
            Miljöpartiet har bl.a. varit kritiskt när det gäller jordbrukspolitik,
            utrikespolitik och transportpolitik. Varför skall man då gå före
            på detta område, när det slår direkt mot den svenska arbetarrörelsen?
            För mig är det en obegriplig situation. Jag beklagar verkligen
            att det ser ut som om denna proposition skall gå igenom, med miljöpartiets
            hjälp. Denna proposition hör hemma långt borta i någon papperskorg.
            Jag hoppas att det som föreslås i den aldrig kommer till stånd.
          </note>
          <note>
            Herr talman! Därmed yrkar jag avslag på arbetsmarknadsutskottets
            hemställan i betänkande
          </note>
          <note>
            20 i dess helhet.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslöt kl. 17.56 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            6 § (forts.) Privat arbetsförmedling och uthyrning av arbetskraft,
            m.m. (forts. AU20)
          </note>
          <note type="speaker">
            Anf. 68 STEN ÖSTLUND (s):
          </note>
          <note>
            Herr talman! När den arbetsförmedlingslag som i huvudsak gäller
            än i dag för 56 år sedan debatterades i riksdagen gällde debatten
            bl.a. om det var den offentliga förmedlingen eller de privata
            platsbyråer som då fanns som var bäst på att hjälpa till med rekrytering
            av, som någon uttryckte det, raska karlar och pålitliga drängar.
            Det är inte svårt, herr talman, att finna de historiska banden
            mellan debattörerna då och i dag och i vilka läger de återfinns.
          </note>
          <note>
            Tiderna förändras, och 56 år är en lång tid. Men trots de smärre
            förändringar som gjorts av lagen är det i huvudsak samma lag som
            gäller än i dag. Det var inte heller någon dålig produkt. Och
            det arbete som nu förhoppningsvis slutförs i och med föreliggande
            förslag till beslut visar att många av de principer som då antogs
            håller än i dag, om vi inte är beredda att överge det som då fastslogs
            baserat på erfarenheter av hur den privata verksamheten hade urartat.
          </note>
          <note>
            Namnet på propositionen och det betänkande som vi nu debatterar
            är mot den bakgrunden egentligen något missvisande. Det är kanske
            det enda som jag kan vara överens med Elver Jonsson om i dag.
          </note>
          <note>
            Rubriken är nämligen Privat arbetsförmedling och uthyrning av
            arbetskraft.
          </note>
          <note>
            Det principiella förbudet att bedriva privat arbetsförmedling
            i förvärvssyfte föreslås vara kvar.
          </note>
          <note>
            Det har ett direkt samband med att vi anser att ett av de viktigaste
            instrumenten i arbetsmarknadspolitiken som vi har till vårt förfogande
            är arbetsförmedlingens platsförmedling. En effektiv platsförmedling
            är det första instrumentet för att motverka arbetslöshet.
          </note>
          <note>
            Inom AMS har det länge pågått ett arbete med omfördelning av
            resurser till platsförmedlingsverksamheten. Och genom beslut i
            riksdagen har medel ställts till förfogande för förstärkta personalresurser
            och utveckling av de administrativa systemen på datasidan.
          </note>
          <note>
            De studier som andra gjort och de som vi själva i arbetsmarknadsutskottet
            har kunnat göra vid våra utlandsresor av förhållanden i länder
            där privat arbetsförmedling tillåts i förvärvssyfte har inte gett
            oss anledning att inta någon annan uppfattning än att landets
            arbetsförmedling bör vara sammanhållen och bedrivas i samhällets
            regi. De flesta av de exempel som vi har kunnat ta del av visar
            att alternativen kan förstärka en segregerad arbetsmarknad i ett
            A- och ett B-lag.
          </note>
          <note>
            Herr talman! I inledningen av denna debatt har vi lyssnat till
            de borgerliga företrädarna. Jag tycker att de har staplat alla
            modeord på varandra om nyttan av privat verksamhet, om flexibilitet,
            m.m. De vill med detta att vi skall påverkas för att ta ställning
            för att införa även detta på detta reglerade område.
          </note>
          <note>
            Kan dagens borgerliga debattörer ge några konkreta exempel? Det
            vore i så fall bra. Har vi långa köer vid arbetsförmedlingarna?
            Har vi människor som inte blir betjänade? Har vi en hög arbetslöshet,
            och har vi några indikationer på att vi har längre tider av arbetslöshet
            än vi skulle behöva ha om vi hade privata arbetsförmedlingar?
          </note>
          <note>
            Förmodligen är det på det sättet att det inte finns någon som
            helst grund för att av dessa skäl förespråka privata förmedlingar.
          </note>
          <note>
            Om den ordning som vi har rådde det ganska länge stor enighet
            mellan de flesta av partierna, och det kan exemplifieras av att
            det var folkpartiet och centern som ville tillskriva sig äran
            av att den obligatoriska platsanmälan till arbetsförmedlingen
            infördes 1972.
          </note>
          <note>
            I och med den reservation som de borgerliga partierna nu har
            fogat till betänkandet kan vi bara beklaga att den enighet som
            vi en gång har haft i fråga om detta är bruten på ett mer definitivt
            sätt.
          </note>
          <note>
            I reservationen krävs att privat arbetsförmedling i vinstsyfte
            skall tillåtas. Och det är en självklarhet att vi yrkar avslag
            på denna reservation.
          </note>
          <note>
            Det förbud som finns och som vi föreslår skall kvarstå är dock
            inte helt absolut. Undantag kan medges, och det har förekommit
            tidigare på ett område, nämligen för musiker och scenartister
            till och från utlandet.
          </note>
          <note>
            En verksamhet som har växt fram under de senaste decennierna
            är de s.k. head hunting-företagen. Det är företag som medverkar
            till rekrytering av arbetstagare som skall ha företagsledande
            och därmed jämförlig ställning. I den utsträckning det har gällt
            enbart rekrytering i enskilda fall torde det knappast vara fråga
            om arbetsförmedling, men det har, vilket har omvittnats även inför
            utskottet, utvecklats till att omfatta en viss form av arbetsförmedling.
          </note>
          <note>
            Vi anser nu, när förslag till ny lag efter 56 år föreläggs riksdagen,
            att det finns anledning att ta ställning till även denna verksamhet.
            Det innebär att vi föreslår att den skall tillåtas och att tillstånd
            till verksamheten skall kunna lämnas av AMS. Det bör sägas att
            den ILO-konvention som vi har anslutit oss till klart anger att
            om verksamhet i förvärvssyste skall tillåtas på grund av att den
            fyller ett behov som inte kan tillgodoses inom den offentliga
            förmedlingens ram skall det vara på klart definierade områden
            och efter tillstånd och under tillsyn av landets arbetsmarknadsmyndigheter.
          </note>
          <note>
            En annan form av arbetsförmedling som till vissa delar var tillåten
            efter tillstånd från AMS är förmedling utan förvärvssyften men
            mot avgift.
          </note>
          <note>
            Hittills har tillstånd givits främst inom tre områden, på kulturområdet,
            på kontorsmarknaden och för mannekänger. En vidgning föreslås
            nu som innebär att om parterna inom ett avtalsområde så avtalar
            skall det vara ett tillräckligt skäl för att anse att det föreligger
            ett behov av en sådan förmedling. De villkor som ställs är att
            en sådan förmedling arbetar efter samma riktlinjer som gäller
            för arbetsmarknadspolitiken, t.ex. att den skall främja jämställdhet,
            motverka utslagning, m.m. Förbud skall gälla för att ta ut avgifter
            av de arbetssökande.
          </note>
          <note>
            Slutligen är, liksom tidigare, arbetsförmedling som drivs utan
            att ersättning tas ut i princip tillåten.
          </note>
          <note>
            Tidigare har det räckt med anmälan om verksamheten till AMS efter
            tre månader. Men denna tidsfrist föreslås nu upphävas, och utskottet
            har för sin del markerat att anmälan till AMS skall ske vid verksamhetens
            början.
          </note>
          <note>
            De former av arbetsförmedling vid sidan av den offentliga förmedlingen
            som jag här har redovisat skall stå under tillsyn av AMS. Tillstånd
            som lämnas kan återkallas i två situationer, dels om de förutsättningar
            som gällde när tillståndet lämnades inte längre föreligger, dels
            om verksamheten inte bedrivs enligt lagen eller enligt de villkor
            som tillståndet förenats med.
          </note>
          <note>
            Utskottet understryker vad som sägs i propositionen, nämligen
            att det är viktigt att på frivillig väg försöka åstadkomma de
            ändringar som bedöms nödvändiga. Om förhållandena ändå är sådana
            att en återkallellse bedöms som nödvändig, bör skälig tid medges
            för avveckling av verksamheten med beaktande av konsekvenserna
            för de anställda i dessa företag.
          </note>
          <note>
            Det finns skäl att understryka att de ändringar som nu föreslås
            innebär en vidgning av möjligheterna att vid sidan av den allmänna
            arbetsförmedlingen bedriva viss verksamhet inom området. Det gäller
            att den s.k. head hunting-verksamheten legaliseras, och det gäller
            om parterna på ett avtalsområde kommer överens om att bedriva
            förmedlingsverksamhet.
          </note>
          <note>
            Till dem som nu menar att den nya lagen lägger hinder i vägen
            för deras verksamhet kan kort sägas att det som är olagligt på
            området efter det att den nya lagen har trätt i kraft är redan
            med nu gällande lag olagligt.
          </note>
          <note>
            Jag skall sedan gå över till frågan om uthyrning av arbetskraft,
            vilket enligt nu gällande lag inte är tillåtet. Inom detta område,
            särskilt i gränsskiktet mellan vad som kan anses som entreprenader
            och uthyrning, finns de mest svårbedömda frågeställningarna i
            den praktiska verkligheten. Av avgjorda rättsfall framgår att
            det inte är möjligt att dra någon klar och entydig gräns mellan
            dessa former. Avgörandet måste ske efter en värdering av samtliga
            faktorer och med ledning av omständigheterna från fall till fall.
          </note>
          <note>
            I detta gränsskikt mellan entreprenadverksamhet och nuvarande
            definition av arbetsförmedling och olaglig sådan hör uthyrning
            av arbetskraft. Med nuvarande lag har vi under lång tid fått notera
            framväxten av olika former av tjänsteföretag, och då särskilt
            den s.k. skrivbyråverksamheten, där det egentligen inte har rått
            något tvivel om att verksamheten varit i strid mot nu gällande
            lagstiftning. I de fall som prövats av högsta domstolen sedan
            1962 har det fastslagits att det enligt lagen har rört sig om
            olaga arbetsförmedling.
          </note>
          <note>
            Trots detta har verksamheten fortsatt, och som det sägs i propositionen
            torde detta ha sin grund i att verksamheten uppfattas som nyttig
            och värdefull och att risken för ett bötesstraff har kunnat tas
            som en obetydlig kostnad i verksamheten, och det har då varit
            fråga om dagsböter. Men uthyrningsverksamhet bedrivs också inom
            många andra områden. Verksamheten förekommer i många former från
            entreprenadverksamhet, som är tillåten, till uthyrning, som är
            olaglig enligt nu gällande arbetsförmedlingslag, och vidare till
            uppenbart svart verksamhet.
          </note>
          <note>
            På s. 14--18 i propositionen ges en närmare beskrivning av problemen
            med vissa uthyrningsföretags verksamhet. Behovet av att få till
            stånd en bättre tingens ordning än den som nu råder är påtaglig,
            detta inte minst för de anställda i uthyrningsföretagen, och de
            är numera ganska många.
          </note>
          <note>
            Det som nu föreslås är att uthyrning av arbetskraft inte längre
            skall regleras som arbetsförmedling. I
          </note>
          <note>
            stället definieras uthyrning av arbetskraft i en egen del av
            lagen och blir tillåten inom vissa givna regler som skall skapa
            garantier för att de anställda i uthyrningsföretagen tillförsäkras
            samma rättigheter som övriga arbetstagare på den svenska arbetsmarknaden,
            där otillfredställande förhållanden nu i många fall förekommer.
          </note>
          <note>
            Uthyrning/inhyrning av arbetskraft blir därmed tillåten för upp
            till fyra månader när det uppstått ett tillfälligt behov av extra
            arbetskraft i ett inhyrarföretag. I lagen kommer också att regleras
            vilka anställningsformer som får förekomma. Det skall finnas skriftliga
            anställningsavtal mellan arbetsgivaren i uthyrningsföretaget och
            den anställde. Avvikelser från vissa delar av det nu framlagda
            lagförslaget kan göras genom kollektivavtal på central nivå.
          </note>
          <note>
            Till detta kommer en förstärkning av medbestämmandelagens 38
            §. De förändringar som utskottet föreslår i medbestämmandelagens
            38 § --
          </note>
          <note>
            den inledande vetorättsparagrafen -- innebär att en arbetsgivare
            som vill hyra in arbetskraft alltid på eget initiativ skall uppta
            förhandling därom.
          </note>
          <note>
            Dessutom skärps arbetsgivarens informationsskyldighet, vilket
            för övrigt skall gälla även vid förhandling som gäller andra former
            av arbetskraft som en arbetsgivare vill anlita i sin verksamhet,
            utan att den arbetskraften skall vara anställd hos honom.
          </note>
          <note>
            Herr talman! Med dessa förslag tillgodoses det behov av legalisering
            av en verksamhet som uppfattas som nyttig, samtidigt som de anställda
            i uthyrningsföretagen får ett rejält och lagfäst skydd, som ger
            dem samma villkor i anställningen som övriga arbetstagare på den
            svenska arbetsmarknaden har. I nuvarande läge föreligger uppenbarligen
            stora brister. Tillsynen skall utövas av AMS och för att förstärka
            AMS möjligheter att påverka företeelser som inte håller sig till
            reglerna införs rätt till vitesföreläggande mot verksamheter som
            inte håller måttet.
          </note>
          <note>
            De ändringar i förhållande till propositionens förslag som utskottet
            föreslår riksdagen att anta förtydligar möjligheterna, rättigheterna
            och skyldigheterna för dem som verkar eller är anställda inom
            den verksamhet som blir möjlig enligt den nya lagen om arbetsförmedling
            och uthyrning av arbetskraft. Förstärkningen av informationsplikten
            enligt MBLs 38 § ingår som en viktig del däri och bör ge de fackliga
            organisationerna på inhyrarföretagen de möjligheter som behövs
            för att tillse att arbetsgivare inte undandrar sig sina förpliktelser
            genom inhyrning av arbetskraft.
          </note>
          <note>
            Jag skulle vilja säga till Karl-Erik Persson att de starka ord
            han använde när han yrkade avslag på propositionen borde ha kunnat
            mildras litet grand.
          </note>
          <note>
            I och med den här förstärkningen och med de här föreslagna reglerna
            för inhyrning/uthyrning kommer de anställda på resp. sida att
            i framtiden ges en helt annan ställning än i dag.
          </note>
          <note>
            I två reservationer till betänkandet har det yrkats avslag på
            propositionen och på utskottets förslag.
          </note>
          <note>
            I reservation nr 1 yrkar de tre borgerliga partierna avslag på
            propositionen. Deras synpunkter på arbetsförmedlingsområdet har
            jag redan berört. De vill säga upp ILO-konventionen, som vi är
            anslutna till, i likhet med de flesta länder i Europa. De har
            åberopat att Danmark skulle vara ett efterföljansvärt exempel,
            men Danmark är ganska unikt i det fallet. Uthyrning av arbetskraft
            anser de borgerliga inte skall regleras. Visserligen anser även
            de att det fortfarande skall finnas en offentlig förmedling, men
            i huvudsak bör deras förslag ändå kunna sammanfattas med: Släpp
            marknadskrafterna loss! Att de anställda i uthyrarföretag skulle
            behöva det skydd vi nu vill ge dem är dessa partier främmande.
          </note>
          <note>
            Vpk å sin sida yrkar avslag främst på de förslag som utskottet
            nu förelägger för att legalisera uthyrningsverksamheten, och så
            vitt jag förstår anser de egentligen att någon ändring i förhållande
            till 1935 års lag inte behövs. Om inte annat borde väl också vänstern
            ha ett intresse av att medverka till en tryggare anställning för
            de anställda i uthyrarföretagen, vilket nu åstadkoms genom föreliggande
            förslag.
          </note>
          <note>
            I reservation 7 tar vänstern upp ett yrkande om att uthyrning
            av arbetskraft i princip skall vara förbjuden, men tillåtas efter
            fackligt samtycke med stöd av centralt kollektivavtal. Konstruktionen
            har prövats i förarbetet till propositionen, men inte kunnat godtas
            då det i stort sett skulle innebära att en form av myndighetsutövning
            skulle läggas på de fackliga organisationerna.
          </note>
          <note>
            Beträffande övriga reservationer till betänkandet hänvisar jag
            till utskottets behandling av de motioner varpå reservationerna
            grundas.
          </note>
          <note>
            Herr talman! Med det som anförts yrkar jag bifall till utskottets
            hemställan och avslag på därtill hörande reservationer.
          </note>
          <note type="speaker">
            Anf. 69 ELVER JONSSON (fp) replik:
          </note>
          <note>
            Herr talman! Utskottets talesman börjar i allmänna ordalag att
            tala om värdet av en bra platsförmedling. Självfallet. Det märkliga
            är att det egentligen inte finns någon motståndare till en sådan
            tes. Det är, vad jag förstår, alla partier inne på att kräva.
          </note>
          <note>
            Plötsligt blir Sten Östlund bekymrad över det han kallar alla
            modeord. Men har inte min käre riksdagskollega observerat att
            vi lever i en ny tid, med nya krav? Här är minsann socialdemokratin
            att lita på. Här är det inga modeord. Vad värre är, man saknar
            också visionerna. Monopol, prövning, särskilt tillstånd, tidsbegränsat,
            veto, dagsböter, vite, ja, de socialdemokratiska beskeden ekar
            tungt över kammaren.
          </note>
          <note>
            Sedan säger Sten Östlund något uppfordrande: Har ni några exempel
            på att det inte fungerar väl?
          </note>
          <note>
            Jag slog häromdagen upp i tidningen ett besked från Malmö. Där
            står det: I Malmö har socialförvaltningen anställt en egen arbetsförmedlare.
            Skälet till beslutet är, enligt den socialdemokratiske ordföranden
            i socialnämnden i
          </note>
          <note>
            Malmö, ''att den offentliga arbetsförmedlingen inte klarar att
            möta socialförvaltningens behov.'' Han säger med tungt hjärta
            till tidningen Arbetet: ''Det är en stor skandal att vi ska behöva
            göra det här, --
          </note>
          <note>
            -- -- När inte arbetsförmedlingen kan ställa upp med folk måste
            vi lösa det på något sätt.''
          </note>
          <note>
            Visst finns det behov av kompletteringar. Därför är inte allt
            så gott och väl. Som jag sade i mitt inledningsanförande har t.o.m.
            departement och myndigheter varit tvugna att använda sig av okonventionella
            metoder för att lösa sina problem.
          </note>
          <note>
            Sedan nämner Sten Östlund skrivbyråernas verksamhet och att den
            klart står i strid med gällande lag. Det är säkert riktigt. Det
            är det som är skälet till att vi behöver ändra på lagen. Men det
            hyckleri som har funnits i den här frågan har varit närmast genant.
            Regeringens kanslier, fackliga organisationer och en rad företag
            har utnyttjat denna verksamhet för att det, för att använda Sten
          </note>
          <note>
            Östlunds egna ord, har visat sig vara nyttiga saker.
          </note>
          <note>
            Men att ändra på lagstiftning och inställning det har varit omöjligt.
            Således har man slagit till mot en verksamhet, och det drabbar
            framför allt kvinnorna. Men det är ju ett mönster i den socialdemokratiska
            politiken. När det gäller
          </note>
          <note>
            ''kritstreckspojkar'' är man beredd till snabba förändringar,
            men omsorgen om kvinnor i en svag ställning på arbetsmarknaden
            är betydligt mindre.
          </note>
          <note>
            Det tycker jag är ett skäl till att vi får en reformering som
            är värd namnet. Men regeringens proposition lever inte upp till
            det kravet.
          </note>
          <note type="speaker">
            Anf. 70 KARL-ERIK PERSSON (v) replik:
          </note>
          <note>
            Herr talman! Yrkandet blev litet tokigt i mitt förra anförande,
            jag yrkar därför nu avslag på propositionen. Skulle detta inte
            vinna kammarens gehör yrkar jag bifall till de reservationer som
            vänsterpartiet medverkat till.
          </note>
          <note>
            Sten Östlund var inne på att man skulle rädda skrivbyråernas
            personal. Jag ser inte varför man skulle ändra i arbetsförmedlingslagen
            för att rädda skrivbyråernas personal. En liknande situation var
            när byggnadsarbetarna var projektanställda. När de hade gjort
            färdigt sitt jobb på ett bygge, var de inte längre anställda.
            De fick söka nytt jobb. Det ändrade man så att alla byggnadsarbetare
            nu är anställda. Inte ändrade man lagen om uthyrning av arbetskraft
            för att komma till rätta med detta. Man ändrade i LAS och så var
            det klart. Motiveringen att man räddar skrivbyråernas personal
            med detta har ingenting med det här förslaget att göra. I så fall
            hade man varit tvungen att göra samma sak för att kunna anställa
            byggnadsarbetare, vilka är fast anställda i dag när de får ett
            jobb.
          </note>
          <note>
            Sten Östlund talade om svart arbetskraft. Genom att ändra den
            här lagen legaliserar man mer eller mindre den svarta arbetskraften.
            LO, TCO och framför allt AMS har varit emot detta. Det är klart
            att vi kan gå tillbaka till den vita slavhandeln. Det är inte
            främmande, sådant har vi haft förr.
          </note>
          <note>
            Sten Östlund kom också in på andrahandsyrkandet i vår motion.
            Han sade att det inte går att genomföra vad vi kräver. Frågan
            är varför det inte går att göra det. Handlar det om en rädsla
            för att facket skall få ett större inflytande över arbetsplatserna?
            Om det är så, framstår det för mig som historiskt att en socialdemokratisk
            företrädare med facklig bakgrund är rädd för att facket skall
            få ett större inflytande. Detta är, herr talman, nästintill sensationellt.
          </note>
          <note type="speaker">
            Anf. 71 ERIK HOLMKVIST (m) replik:
          </note>
          <note>
            Herr talman! Jag ställde en fråga till Sten Östlund, och jag
            vill påminna om denna.
          </note>
          <note>
            Det finns inte något område i vårt samhälle i dag där en verksamhet
            enligt vår åsikt befrämjas av en monopollagstiftning. Det gäller
            såväl privat som samhällelig verksamhet. Det framgår om man studerar
            förhållandena, både i vårt eget land och utomlands. Med monopol
            stagnerar nämligen produktionen av tjänster och varor. Förmågan
            att hävda sig på marknaderna går förlorad. Dessutom blir verksamheten
            dyr, stelbent, byråkratisk och ineffektiv. Jag frågade om Sten
            Östlund delar denna uppfattning, och jag vill understryka att
            jag gärna vill ha ett svar på den frågan. Det är faktiskt den
            enda fråga som jag avsåg att ställa i samband med den här debatten.
            Ett svar på denna fråga täcker nämligen in nästan alla frågor
            som det finns anledning att ställa i anledning av den här debatten.
          </note>
          <note>
            Sten Östlund frågar: Har vi behov av annat än monopol? Jag kan
            förstå att en socialdemokrat inte kan tänka sig att det finns
            behov av någonting annat än monopol. Men så är det inte i verkligheten.
          </note>
          <note>
            Vidare säger Sten Östlund att vi möjliggör uthyrning, något som
            egentligen inte har varit tillåtet tidigare men som ändå har förekommit.
          </note>
          <note>
            Men den här möjligheten regleras bl.a. med hjälp av en fyramånadersregel.
            Genom denna blir det praktiskt taget omöjligt att anställa folk
            vid vad som i dag kan anses vara ganska normal frånvaro på arbetsmarknaden.
            Dessutom begränsas de här företagens verksamhet till ett år. Det
            gör att detta med den tillåtna uthyrningen är en chimär.
          </note>
          <note>
            Sten Östlund påstår också att vi staplar inneord på varandra,
            och Elver Jonsson var inne på ett svar i det sammanhanget. Sten
            Östlund jämför tydligen det språk som användes i arbetsförmedlingslagen
          </note>
          <note>
            1935 med dagens språk. Och det är klart att man då kan tycka
            att det är fråga om inneord. Men vi måste väl ändå tackla sådana
            här problem på modern svenska.
          </note>
          <note>
            Till sist, herr talman, yrkar jag dels avslag på proposition
            124, dels bifall till reservation 1 i de delar som avser andra
            frågor än yrkandet om avslag på propositionen.
          </note>
          <note type="speaker">
            Anf. 72 GÖRAN ENGSTRÖM (c) replik:
          </note>
          <note>
            Herr talman! De frågor som jag ställde till Sten
          </note>
          <note>
            Östlund och som gällde olika regler beträffande förslaget till
            ny arbetsförmedlingslag är fortfarande obesvarade. Om svar inte
            ges nu, kommer det alltså att framgå av protokollet från den här
            debatten.
          </note>
          <note>
            Det är emellertid nödvändigt att vi får svar beträffande fyramånaders-
            resp.
          </note>
          <note>
            sexmånadersregeln. Bl.a. handlar det om vem det är som skall
            definieras som arbetsgivare.
          </note>
          <note>
            Jag skall kommentera några av de punkter där Sten
          </note>
          <note>
            Östlund försökte angripa oss i oppositionen. Om enskilda komplement
            till den offentliga arbetsförmedlingen skulle tillåtas, finns
            risken att vi får en segregerad arbetsmarknad. Men hur har det
            varit? Är det inte precis den situationen som vi har upplevt --
            dvs. att rekryteringskonsulter har varit i aktion för företagsledare
            och med dem jämställda, medan det här har varit klart olagligt
            och icke tolerabelt när det gäller vanliga arbetare och tjänstemän
            på lägre nivåer i företagen? Detta om något har väl, sett till
            funktionen, varit en klasslag -- eller hur, Sten Östlund?
          </note>
          <note>
            Vidare beklagar Sten Östlund att den enighet som tidigare fanns
            -- om det nu har funnits någon sådan -- inte längre finns. Jag
            tror att det hela bottnar i att vi har utvecklats -- om inte över
            en natt, som Erik Åsbrink sade häromdagen, så åtminstone över
            tiden. Det har skett en förändring på arbetsmarknaden när det
            gäller arbetslivet. Vi ser, och försöker möta, de nya behov som
            utan tvivel finns på arbetsmarknaden. Vi vill inte tvingas att
            steg för steg anpassa oss till en ofrånkomlig utveckling. Det
            gäller t.ex. mannekängerna och en del andra grupper. I stället
            måste vi redan från början försöka göra det möjligt att möta nya
            behov via t.ex. enskilda specialister på detta område. I
          </note>
          <note>
            den delen måste jag hålla med Elver Jonsson när han säger att
            socialdemokraterna staplar förbud, regler och tillstånd på varandra
            då de hanterar verkligheten. Det är vad jag ville ha sagt om detta
            med inneord.
          </note>
          <note>
            Sedan vill jag citera vad som står i proposition 124
          </note>
          <note>
            på s. 47:
          </note>
          <note>
            ''Sett ur samhällets synpunkt torde det emellertid stå helt klart
            att den av mig föreslagna uppmjukningen av dagens restriktiva
            lagstiftning kan bidra till att effektivisera arbetsmarknadens
            funktionssätt genom en ökad rörlighet och flexibilitet.'' Här
            har vi alltså ett av inneorden. ''En jämnare löneutveckling och
            rationaliseringsvinster av skilda slag är exempel på sådana positiva
            effekter som på sikt kommer hela arbetsmarknaden till godo, --
            -- --.''
          </note>
          <note>
            Så säger alltså arbetsmarknadsministern Mona
          </note>
          <note>
            Sahlin. Det är möjligt att hon är mera inne i den här debatten
            än vad socialdemokraternas företrädare i utskottet är.
          </note>
          <note type="speaker">
            Anf. 73 STEN ÖSTLUND (s) replik:
          </note>
          <note>
            Herr talman! Göran Engström må ursäkta mig.
          </note>
          <note>
            Men jag måste återkomma till frågan om sexmånadersregeln. Jag
            undrar vad Göran
          </note>
          <note>
            Engström menar i det sammanhanget.
          </note>
          <note>
            Fyramånadersregeln kan jag ganska bra. Huruvida jag behärskar
            t.ex. propositionen kan vi naturligtvis diskutera. Jag kan i alla
            fall säga att jag har varit med i det arbetet alltsedan vi hade
            ett PM
          </note>
          <note>
            till dess att vi hade ett utkast till proposition. Jag har således
            tröskat igenom dessa frågor några gånger.
          </note>
          <note>
            De borgerliga föreslår nu att vi skall tillåta fri uthyrning,
            dvs. uthyrning utan någon som helst kontroll. Då vill jag fråga
            åtminstone Elver
          </note>
          <note>
            Jonsson: Ser ändå inte folkpartiets arbetsrättslige expert någon
            risk med att man just genom att släppa hela marknaden på det här
            området fri kommer att öppna slussarna för alla dem som vill kringgå
            den arbetsrättsliga lagstiftningen i fråga om det egna företaget?
            Det är vad det definitivt kommer att handla om i en sådan situation.
            Vi är inte villiga att medverka på den punkten. Vi har gjort bedömningen
            att fyra månader kan vara en lämplig tid att tillåta när det gäller
            att tillgodose tillfälligt behov av extra arbetskraft.
          </note>
          <note>
            Vidare pekar Elver Jonsson på förhållandena i
          </note>
          <note>
            Malmö kommun, där man i ett fall tydligen har fått anställa en
            egen förmedlare. Jag känner inte till det fallet. Jag har haft
            möjlighet att ta del av vissa utvärderingar, publicerade bl.a.
            i -- väl att märka --
          </note>
          <note>
            SAF-tidningen. Arbetsförmedlingen får bra betyg av de flesta
            som besöker den och i regel också av arbetsgivarna. Men i Malmö
            har man kanske förväntat sig att arbetsförmedlingen också skall
            sköta rekryteringsarbetet -- jag vet inte om det handlade om kommunen.
            Men det är definitivt inte meningen med den offentliga arbetsförmedlingen.
          </note>
          <note>
            Arbetet med rekrytering av folk till företag måste företagen,
            naturligtvis, själva sköta. Självfallet är det inte förbjudet
            på något sätt att göra det. I så fall skulle det ju inte behövas
            någon personalavdelning över huvud taget på företagen. Men den
            verksamheten skall inte ersättas av den offentliga arbetsförmedlingen.
            Det är möjligt att man i det avseendet har problem med detta med
            definitioner.
          </note>
          <note>
            Erik Holmkvist frågar om vi är försvarare av monopolen. Ja, jag
            är försvarare av marknadskrafterna. Men jag anser att dessa skall
            tyglas. Det finns vissa områden där privat verksamhet inte skall
            släppas loss. Elver Jonsson viskade förstulet till mig, som ett
            litet tips, något om Systembolaget. Det ligger ju honom varmt
            om hjärtat. Men arbetsförmedlingen ligger mig varmt om hjärtat.
            Vi skall inte släppa loss de privata krafterna på detta område.
          </note>
          <note type="speaker">
            Anf. 74 ELVER JONSSON (fp) replik:
          </note>
          <note>
            Herr talman! Tips eller inte, men som den gode sociala hyllare
            av marknadsekonomin som jag är har jag uppfattningen att vi skall
            undvika monopol.
          </note>
          <note>
            Men på ett område behövs det monopol. Sten
          </note>
          <note>
            Östlund nämnde vad det handlar om. Just för att marknadsekonomin
            är vida överlägsen andra former bör den utnyttjas i alla goda
            verksamheter.
          </note>
          <note>
            En bra platsförmedling menar jag hör hemma inom området god verksamhet.
          </note>
          <note>
            Sten Östlund är rädd för att jag skulle öppna slussarna för allt
            som är bekymmersamt i och med en ändring av lagstiftningen. Men
            lagstiftningen skall väl ändå inte frikopplas i övrigt. Vi har
            ju en mängd bestämmelser som säger hur en seriös verksamhet också
            på ett område som detta skall ske.
          </note>
          <note>
            Så något om Malmö socialförvaltning, som hade synpunkter på detta
            med bristerna i förmedlingsarbetet. Sten Östlund säger att man
            kan få ett intryck av att förmedlingen också skall ta på sig ansvaret
            för rekryteringsarbetet och att det väl inte är meningen. Jag
            vill då framhålla att det nog inte finns någon riktig knivskarp
            gräns i det här avseendet. En aktiv platsförmedling som kan hänvisa
            många arbetssökande och hjälpa dem att finna den rätta arbetsuppgiften
            innebär naturligtvis att rekryteringsarbetet underlättas oerhört
            mycket, och det är något av vitsen med arbetsförmedlingen som
            sådan.
          </note>
          <note>
            Jag har egentligen bara en fråga. Sten Östlund ger sig inte bara
            på oppositionen -- den må vara liberal, borgerlig eller kommunistisk
            -- utan han ger sig också på regeringen genom sitt förslag i arbetsmarknadsutskottet.
            Han underkänner regeringens förslag. Min fråga blir då: Varför
            har socialdemokraterna gått ifrån regeringsförslaget på vitala
            punkter? Min slutsats, herr talman, är att det förslag som föreligger
            är omöjligt för att kunna utgöra ett tillräckligt konstruktivt
            verktyg in på 90-
          </note>
          <note>
            talet. Det har för många brister, och därför måste det avvisas.
          </note>
          <note type="speaker">
            Anf. 75 KARL-ERIK PERSSON (v) replik:
          </note>
          <note>
            Herr talman! Sten Östlund säger att han vill skydda arbetsförmedlingsmonopolet.
            Frågan är: Skyddar man det med den föreslagna lagstiftningen?
            Jag anser att man luckrar upp det, och det är jag inte ensam om.
            Nu är frågan vem som har rätt i denna tvist.
          </note>
          <note>
            Jag är nästan benägen att tro att regeringskansliet kör över
            Sten Östlunds LO-kamrater. Frågan är egentligen varför. Är det
            så att den kommande EG-
          </note>
          <note>
            anpassningen, som det faktiskt står tydligt och klart i propositionen,
            är argumentet för att öppna privata arbetsförmedlingar och faktiskt
            springa före övriga
          </note>
          <note>
            Europa? Det står också tydligt och klart i propositionen. Man
            talar nämligen om att f.d.
          </note>
          <note>
            Västtyskland har en offentlig lagstiftning som i vissa avseenden
            är mera restriktiv till uthyrning av arbetskraft än den i propositionen
            föreslagna.
          </note>
          <note>
            Ändå skriver man att man skall gå före andra länder. Är det grunden
            för att man nu vill göra så här? Det skulle vara intressant att
            få veta det. Att motivera detta med att det är ett försök att
            åstadkomma sådana förhållanden att folk lättare kommer ut på arbetsmarknaden
            är avancerat struntprat.
          </note>
          <note type="speaker">
            Anf. 76 ERIK HOLMKVIST (m) replik:
          </note>
          <note>
            Herr talman! Sten Östlund visade verkligen prov på kluvenhet
            i den högre skolan, när han sade att han ansluter sig till marknadsekonomin
            men, sade han, det finns ett område där marknadsekonomin inte
            skall få slå igenom, nämligen arbetsförmedlingsområdet. Detta
            är en ganska egendomlig syn på marknadsekonomin, måste jag säga.
            Men så är det när det gäller socialdemokraterna och marknadsekonomin.
            När man blir tillräckligt trängd måste man erkänna att marknadsekonomin
            ändå är det som vi måste ha inom alla områden för att vi skall
            kunna hävda oss.
          </note>
          <note>
            Jag behöver bara ta det senaste exemplet som visar,
          </note>
          <note>
            Sten Östlund, hur nödvändigt det är med marknadsekonomin -- postbefordran.
            Det visar sig där nu att när posten får konkurrens då ropar man
            därifrån högljutt på hjälp för att slå vakt om monopolet, för
            man klarar inte konkurrensen.
          </note>
          <note>
            Jag tror att det är på samma sätt när det gäller arbetsförmedlingsområdet.
            De tjänster som arbetsförmedlingarna ger och skall ge är viktiga.
          </note>
          <note>
            De kommer att finnas kvar också i offentlig regi i mycket stor
            omfattning, men jag tror att ett komplement till den offentliga
            arbetsförmedlingen med privata förmedlingar av olika slag kommer
            att göra hela hanteringen av förmedlingar av jobb både effektivare,
            billigare och bättre. Jag tycker, Sten
          </note>
          <note>
            Östlund, att vi kan vara överens om att med monopolet stagnerar
            produktionen av tjänster i det här fallet. Verksamheten blir dyr,
            stelbent, byråkratisk och ineffektiv. Jag tycker att det finns
            skäl att se till att arbetsförmedlingsmonopolet, och de sista
            monopolen, skall luckras upp.
          </note>
          <note>
            Till sist: Jag tror inte på monopol när det gäller vin och sprit
            heller. Jag tror att där kommer inte minst ungdomen att förstå
            att man inte köper mer sprit därför att monopolet luckras upp.
            Det problemet skall man nalkas på ett annat sätt och med andra
            metoder.
          </note>
          <note type="speaker">
            Anf. 77 GÖRAN ENGSTRÖM (c) replik:
          </note>
          <note>
            Herr talman! Den sexmånadersregel som jag har talat om finns
            i 9 §, punkt 4 om Sten Östlund vill begrunda det närmare. Frågan
            är närmast vem, med en sådan regel i tillämpningen, som är arbetsgivaren
            vid exempelvis statlig anställning eller i stora koncerner, typ
            Ericsson.
          </note>
          <note>
            Jag skall fortsätta där jag slutade i min förra replik, där jag
            citerade ur Mona Sahlins proposition. Hon pekar på de positiva
            effekter som rimligen kommer arbetsmarknaden och samhällsekonomin
            till del, både nu och i framtiden, med de uppmjukningar i arbetsförmedlingslagen
            som föreslås. Då är min fråga till Sten Östlund: Är det konsekvent
            att tro att dessa uppmjukningars positiva effekter stannar exakt
            vid den gräns som anges i propositionen?
          </note>
          <note>
            Vore det inte konsekvent i stället att gå vidare på det sätt
            som vi har föreslagit i vår trepartimotion, att tillåta enskilda
            alternativ som komplement till den offentliga arbetsförmedlingen?
            Skulle inte de positiva effekterna snarast förstärkas med en större
            frihet för idérika människor och företag på det här området? Jag
            är alldeles övertygad om att så skulle bli fallet om vi fick möjlighet
            att forma en ny lag på det här området och med våra intentioner.
            Det innebär inte att marknaden släpps loss i ett något slags laissez-faire-samhälle.
            Det tror jag inte kommer att existera på 90-talet.
          </note>
          <note>
            Visst är det märkligt att den här hotbilden dyker upp hos arbetsmarknadsutskottets
            socialdemokrater, medan länsarbetsdirektör efter länsarbetsdirektör
            plus AMS-chefen själv säger, som jag sade i mitt anförande: ''Vi
            är världens bästa arbetsförmedling. Vi tror att vi kan stå på
            egna ben utan monopolets status.'' Men det tror alltså inte
          </note>
          <note>
            Sten Östlund.
          </note>
          <note>
            Summan av debatten är att socialdemokraterna i riksdagen snart
            sagt är de enda som tror att monopol skapar effektivitet, valfrihet,
            flexibilitet.
          </note>
          <note>
            Vi tror det inte.
          </note>
          <note>
            Herr talman! Jag har samma yrkande som Erik
          </note>
          <note>
            Holmkvist, och jag tror inte att jag behöver upprepa den exakta
            ordalydelsen.
          </note>
          <note type="speaker">
            Anf. 78 STEN ÖSTLUND (s) replik:
          </note>
          <note>
            Herr talman! Jag skall börja den här gången med att bemöta Karl-Erik
            Persson. I sitt förra inlägg gjorde Karl-Erik Persson en jämförelse
            mellan skrivbyråanställdas och byggnadsarbetarnas anställningsförhållanden
            innan avtal tecknades på den arbetsmarknaden. Jag kan inte finna
            något som helst samband mellan dessa två. För byggnadsarbetarna
            var det genom avtal, och delvis också genom lag, tillåtet att
            ha sina anställningsnormer. Men de kom överens om annat, och vi
            ändrade dem. Det går inte alls att jämföra dem med skrivbyråanställdas
            förhållanden. Skrivbyråerna har sin personal anställd, ofta under
            mycket egendomliga arbetsförhållanden -- jobb för jobb. Många
            gånger används arbetslöshetskassan som utfyllnad mellan de uppdrag
            som man får av skrivbyråerna.
          </note>
          <note>
            Medan jag är inne på skrivbyråerna: Elver Jonsson har påpekat
            att även regeringen och departementen anlitar skrivbyråerna. Såvitt
            jag vet anlitar även domstolarna dem. Jag utgår från att man anlitar
            de skrivbyråer som har tillstånd. Men nu behöver vi inte bekymra
            oss för dem, om vi får igenom lagförslaget. Jag utgår från att
            man har bedömt vilka behov som finns på detta område, så att det
            skall passa in i fyramånadersregeln.
          </note>
          <note>
            När det gäller rekryteringsarbete, som Elver
          </note>
          <note>
            Jonsson var inne på, har jag inte mer att säga där.
          </note>
          <note>
            Elver Jonsson undrade varför vi har skärpt lagstiftningen ytterligare
            i förhållande till regeringens förslag. Vi har efter diskussioner
            med departementet funnit att det finns skäl att i någon mån förtydliga
            och skärpa skrivningarna. Men vi har också utvidgat dem på ett
            område.
          </note>
          <note>
            Elver Jonsson påstod i sitt förra inlägg att vi missgynnar kvinnorna
            och gynnar de kritstrecksrandiga. Vi har inte gått med på någon
            uthyrning av kritstrecksrandiga, Elver Jonsson, någon längre tid
            än vad som gäller för kvinnor.
          </note>
          <note>
            Däremot finns det en arbetsförmedling där kritstrecksrandiga
            kan hanteras på annat sätt -- om man nu med kritstrecksrandiga
            menar personer i företagsledande ställning.
          </note>
          <note>
            Det finns många områden, Erik Holmkvist, där jag inte anser att
            man skall låta marknadskrafterna verka fritt. Att vi socialdemokrater
            är för marknadsekonomi är väl ställt utom allt tvivel, det har
            vi alltid varit. Vi är för företagsamhet också, men det måste
            regleras med ett starkt samhälle.
          </note>
          <note>
            Till postbefordran: Det kanske inte dröjer så länge,
          </note>
          <note>
            Erik Holmkvist, innan man får börja betala vad befordran kostar
            i Erik Holmkvists hemtrakter. Då kanske det blir ett annat ljud
            i skällan även hos Erik
          </note>
          <note>
            Holmkvist. Det finns områden där det kostar uppemot 100 kr. att
            förmedla per brev.
          </note>
          <note>
            Tredje vice talmannen anmälde att Elver Jonsson anhållit att
            till protokollet få antecknat att han inte ägde rätt till ytterligare
            replik.
          </note>
          <note>
            Anf. 79 ANNA HORN AF RANTZIEN
          </note>
          <note>
            (mp):
          </note>
          <note>
            Herr talman! Erik Holmkvist fällde ett ord som jag kan se bevingat
            fladdra här i salen över oss alla.
          </note>
          <note>
            Han sade att det finns prov på kluvenhet av den högre skolan
            här inne, och det tycker jag verkligen kännetecknar hela denna
            diskussion.
          </note>
          <note>
            Det här är det svåraste ärende jag har haft ansvar för under
            hela min korta period som politiker på riksnivå. Det här anförandet
            är också det sista här under plenum under denna samma min korta
            tid som politiker på riksnivå, med undantag för ett snabbinhopp
            om inlandsbanan senare i kväll.
          </note>
          <note>
            Jag frågar mig: Är ett dåligt beslut bättre än ett uppskjutet
            beslut? Vilket beslut av flera dåliga skall stödjas? Vilket beslut
            är sämst när alla är så oöverskådliga att ingen människa av kvinna
            född kan avgöra vad som är bra eller dåligt, eftersom vartenda
            beslut har två sidor? Vilka är de nya reella behoven som det talas
            om? Har människor förändrats på 56 år? Är det inte längre risk
            för utnyttjande av de socialt svaga?
          </note>
          <note>
            En liten suck: Kunde jag inte ha sluppit det här sista-minuten-bekymret?
            Men arbetet med den här propositionen har i alla fall i högsta
            grad bidragit till min självkännedom. Jag har fått en påminnelse
            om att jag är en dålig politiker, eftersom jag inte vet vad jag
            skall göra när jag under arbetets gång upptäcker att den ställning
            jag har intagit blir alltmer ohållbar, att inget alternativ finns
            som är trovärdigt. Skall jag visa mig ståndaktig och påstå att
            det fattade beslutet är rätt? Alla eller ingen har ju rätt.
          </note>
          <note>
            Så invecklat har samhället blivit, så grundat på konkurrens och
            ekonomisk vinning, att vi aldrig kan hitta svar på de svåra frågorna,
            de svar som förverkligade kan stödja de grundläggande villkoren
            för alla människor, för natur och framtid.
          </note>
          <note>
            Egentligen är det mycket roligare och viktigare att handla i
            stället för att tala. Jag skall under resten av mitt liv försöka
            göra det.
          </note>
          <note>
            Jag vill inte påstå att det är fel att tala. Det måste till överläggningar
            för att komma så nära samhälleliga sanningar som möjligt, men
            jag gläder mig åt att kunna ägna mig åt enklare sammanhang, där
            det är lättare att avgöra om ens handlingar för framåt eller bakåt.
          </note>
          <note>
            Nu till det svåra ärendet.
          </note>
          <note>
            I propositionen om privat arbetsförmedling och uthyrning av arbetskraft
            föreslås en ny lag, vari det principiella förbudet att bedriva
            arbetsförmedling i förvärvssyfte bibehålls. För s.k. head-hunters
            förelås lättnader. De kan efter tillstånd av AMS
          </note>
          <note>
            ägna sig åt sin verksamhet utan att klassas som lagbrytare. Likaså
            bryts verksamheter som gäller uthyrning av arbetskraft ur begreppet
            arbetsförmedling och legaliseras -- nota bene med vissa inskränkningar
            för att skydda arbetstagarna från att hamna i svårigheter. Vissa
            ändringar i MBL
          </note>
          <note>
            förelås för att stärka fackens inflytande i dessa frågor.
          </note>
          <note>
            Utskottet stödjer propositionen men föreslår att möjligheter
            för ett företag att anlita uthyrd arbetskraft skall begränsas
            ytterligare. Företaget kan hyra enbart extra arbetskraft. Detta
            är en viktig inskränkning jämfört med propositionens förslag,
            en inskränkning som verkligen förändrar innehållet i den proposition
            som vi ursprungligen hade att ta ställning till.
          </note>
          <note>
            För att propositionen skall kunna avslås har de borgerliga och
            vänstern ingått en ohelig allians.
          </note>
          <note>
            Moderaterna, folkpartiet och centern yrkar avslag på propositionen
            i dess helhet och lägger i motioner fram förslag om en betydligt
            friare arbetsförmedling och ett uppbrutet monopol, medan vänstern
            vill att propositionen skall avslås för att den enligt deras mening
            har lossat för mycket på den samhälleliga kontrollen. Vänstern
            ser i de föreslagna lättnaderna en fara för att den svenska arbetsrättsliga
            modellen för medinflytande kan komma att luckras upp allteftersom
            uthyrning av arbetskraft blir vanligt förekommande på arbetsmarknaden.
          </note>
          <note>
            Eftersom vi i miljöpartiet ansåg att propositionens förslag var
            ett steg på vägen mot en friare arbetsförmedling, hade vi tänkt
            stödja den, men med tanke på all den kritik som propositionen
            har fått, också från socialdemokrater, anser vi att det är bättre
            att i första hand begära återremiss, så att ett mer genomarbetat
            lagförslag kan föreläggas riksdagen. Framför allt är det svårigheten
            med att juridiskt tolka det oklara förslaget som har fått oss
            att ändra mening. Vi yrkar alltså på återremiss.
          </note>
          <note type="speaker">
            Anf. 80 ELVER JONSSON (fp):
          </note>
          <note>
            Herr talman! Som en kommentar till Anna Horn af Rantziens inlägg
            vill jag säga att hon förvisso inte är någon dålig politiker.
            Jag skall försöka mig på en betygssättning i dessa sista skälvande
            dagar av den mandatperiod som är Anna Horns sista. Om hennes parti
            hade varit besjälat av samma arbetsintensitet och goda omdöme
            som Anna Horn oftast har visat, hade bekymren varit mindre.
          </note>
          <note>
            Det är inte bara Anna Horn af Rantzien som tycker att detta ändå
            är svårt. Regeringen har tydligen vacklat i sina ståndpunkter,
            trots att man har tillgång till en hel rad kompetenta tjänstemän
            här i dag och ännu fler inom departementen. Man har arbetat i
            sex år och inte kommit särskilt långt. Som jag sade är det ett
            halvhjärtat förslag som regeringen har lagt fram. Vill man se
            en regering som åker slalomturer, kan man se på nästa ärende som
            skall behandlas här i kväll. Där finns alla besked från samma
            statsråd, Anna Horn af
          </note>
          <note>
            Rantzien behöver inte vara alltför nedslagen.
          </note>
          <note>
            För min del anser jag att det finns anledning att genomarbeta
            detta förslag ytterligare. Därför bör ärendet skickas tillbaka
            till kanslihuset.
          </note>
          <note>
            Förhoppningsvis kan en ny regering ta sig an förslaget och anpassa
            det till den 90-talets arbetsmarknadspolitik som vi behöver. Det
            vore därför inte klokt att låta ett yrkande om återremiss vinna
            bifall, eftersom arbetsmarknadsutskottet knappast har vare sig
            den ork, den kapacitet eller den politiska sammansättning som
            gör det möjligt att komma längre än vad vi hittills har gjort.
          </note>
          <note>
            Jag instämmer i det yrkande som här har framställts av Erik Holmkvist,
            Karl-Erik Persson och Göran
          </note>
          <note>
            Engström.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 maj.)
          </note>
          <note>
            7 § Vissa fredspliktsregler, ''Lex Britannia''
          </note>
          <note>
            Föredrogs
          </note>
          <note>
            arbetsmarknadsutskottets betänkande
          </note>
          <note>
            1990/91:AU12 Vissa fredspliktsregler, ''Lex
          </note>
          <note>
            Britannia'' (prop. 1990/91:162).
          </note>
          <note type="speaker">
            Anf. 81 ERIK HOLMKVIST (m):
          </note>
          <note>
            Herr talman! Reaktionen i vårt eget land och utomlands på regeringens
            förslag med anledning av det s.k. Britanniamålet är mycket stark.
            Förslaget får ett underkännande från praktiskt taget alla håll.
          </note>
          <note>
            Det är egentligen bara beställaren, facket, som applåderar.
          </note>
          <note>
            Herr talman! Jag vill allra först redovisa några mycket korta
            sammandrag av de remissyttranden som har lämnats och som borde
            ha legat till grund för regeringens ställningstagande vid utformningen
            av denna proposition, men enligt min mening har inte remissyttrandena
            satt några sådana spår efter sig.
          </note>
          <note>
            Näringslivets huvudorganisation i Norge säger i sin skrivelse:
            ''Det nordiska samarbetet på arbetsmarknaden hotas''.
          </note>
          <note>
            Juridikprofessor Michael Bogdan i Lund, som har ett särskilt
            intresse för dessa frågor säger: ''De föreslagna ändringarna i
            medbestämmandelagen kommer att uppfattas som ett nytt diskriminerande
            handelshinder av vår omvärld och ökar rättsosäkerheten för utländska
            konkurrenter''.
          </note>
          <note>
            En av EG-kommissionens topptjänstemän säger följande i ett nummer
            av EG-magazin nr 11/90:
          </note>
          <note>
            ''Om en spansk firma sänder sina arbetare först till
          </note>
          <note>
            Madrid under tre månader, sedan till Frankrike för två månader,
            till Tyskland för sex veckor och slutligen till Danmark, är det
            knappast realistiskt att förvänta sig att anställningsvillkoren
            ska behöva förändras återkommande med bara några veckors mellanrum.
            I så fall skulle de administrativa kostnaderna för att kontinuerligt
            omkalkylera löner, helgdags- eller övertidsersättningar etc. bli
            så höga att möjligheterna att utnyttja fördelarna av den inre
            marknaden i praktiken skulle försvinna för många företag''.
          </note>
          <note>
            Kungliga norska ambassaden skriver följande i en anmärkningsvärt
            yttrande till arbetsmarknadsutskottet -- det är ju inte så vanligt
            att ambassader skriver till utskottet: ''Norske myndigheter er
            alvorlig bekymret for at en endring i medbestemmelsesloven som
            foreslått vil kunne skape uheldige konflikter og u nsket irritasjon
            på begge sider''.
          </note>
          <note>
            Advokat Lars Boman med inriktning på sjö- och transporträtt säger
            följande: ''Enligt min uppfattning strider lagförslaget bland
            annat mot
          </note>
          <note>
            ILO konvetionerna 87 och 98 om föreningsfrihet och kollektiv
            förhandlingsrätt. Det måste stå varje arbetstagare fritt att organisera
            sig och låta den egna organisationen sluta avtal utan att tvingas
            till kollektivavtalsreglering genom annan organisation''.
          </note>
          <note>
            SAF säger i sammandrag följande i sitt svar i det här ärendet:
          </note>
          <note>
            ''att förslaget står i strid med EGs diskrimineringsförbud
          </note>
          <note>
            att förslaget även i övrigt bryter mot folkrättsliga principer
            och Sveriges internationella åtaganden
          </note>
          <note>
            att Sverige inte nu kan föregripa det arbete som pågår inom EG
            när det gäller regler för tillfälligt arbete i annat landa
          </note>
          <note>
            att ett genomförande av förslaget kan komma att mötas av internationella
            motåtgärder''.
          </note>
          <note>
            Med anledning av AD-domen i Britannia-målet kan jag hänvisa till
            följande uttalande av professor
          </note>
          <note>
            Tore Sigeman:
          </note>
          <note>
            ''Domen är kort sagt att uppfatta så, att fackliga stridsåtgärder
            i syfte att undantränga existerande kollektivavtal är otillåtna,
            oavsett om den angripne arbetsgivaren är svensk eller utländsk
            och även om angriparen inte är avtalsbunden.''
          </note>
          <note>
            Statens pris- och konkurrensverk skriver:
          </note>
          <note>
            ''Med hänvisning till de starka invändningar som från olika utgångspunkter
            kan riktas mot det här aktuella lagändringsförslaget, anser SPK
            att det inte bör genomföras.''
          </note>
          <note>
            Svea hovrätt är ytterst tveksam och menar att om förslaget ändå
            skall genomföras, skall det ske i begränsad form och under vissa
            förutsättningar.
          </note>
          <note>
            Sjöfartsverket skriver: ''Ett fartyg i internationell trafik,
            som anlöper svensk hamn, är inte jämförbart med en utländsk arbetsplats,
            ordet använt i sin gängse betydelse, i Sverige. Mot bakgrund av
            den allmänna utvecklingen mot en ökad integration mellan länder
            kan man inte utesluta risken av att svenska fartyg med svenska
            avtal kan utsättas för aktioner utomlands i syfte att ersätta
            de svenska avtalen med andra avtal.''
          </note>
          <note>
            Kommerskollegium skriver i sitt svar: ''Det vore synnerligen
            olyckligt om Sverige införde regler som står i uppenbar strid
            med de principer som EES-
          </note>
          <note>
            avtalet skall grundas på och som strider mot överenskommelser
            som uppnås i de pågående integrationsarbetet.''
          </note>
          <note>
            Arbetsdomstolen skriver:
          </note>
          <note>
            ''Som har framgått i det föregående är det arbetsdomstolens mening
            att det remitterade förslaget bör överarbetas och fullständigas
            i åtskilliga avseenden innan det ägnar sig som underlag för ett
            beslut i lagstiftningsärendet.''
          </note>
          <note>
            Stockholms universitet skriver:
          </note>
          <note>
            ''Fakultetsnämnden avstyrker förslaget till lagändring i nu föreliggande
            utformning, eftersom förslagets innebörd och verkningar är svåra
            att överblicka och förslaget vidare kan tänkas komma att stå i
            strid med EG-rättens regler om fri rörlighet för tjänster och
            dess förbud mot diskriminering av nationalitetsskäl.''
          </note>
          <note>
            Svenska kommunförbundet skriver:
          </note>
          <note>
            ''En grundläggande rättsgrundsats i såväl Sverige som de flesta
            andra länder är att ingångna avtal skall gälla. Rent principiellt
            är det ingen skillnad på kollektivavtal ingångna i Sverige eller
            utomlands.
          </note>
          <note>
            Vid en tidpunkt när Sverige alltmer internationaliseras är det
            viktigt att man i normalfall tillerkänner utländska avtal samma
            status och respekt som svenska avtal.''
          </note>
          <note>
            Kommunförbundet avslutar på följande sätt: ''För närvarande är
            den svenska ekonomin på många sätt ytterst ansträngd. Att i en
            sådan situation vidga möjligheterna till stridsåtgärder är oansvarigt.''
          </note>
          <note>
            Landstingsförbundet skriver kort:
          </note>
          <note>
            ''Internationella integrationssträvanden på olika sektorer inklusive
            arbetsmarknadssektorn talar för att länder bör respektera varandras
            lagstiftning och civilrättsliga avtal såvitt inte mycket starka
            skäl talar i annan riktning.'' Några sådana skäl hade
          </note>
          <note>
            Landstingsförbundet inte enligt vad som framgår av dess skrivning
            funnit.
          </note>
          <note>
            Statens arbetsgivarverk avstyrker:
          </note>
          <note>
            ''SAV anser att den föreslagna regeln ger allt för stora möjligheter
            till stridsåtgärder mot arbetsgivare som redan har kollektivavtal.
            SAV
          </note>
          <note>
            avstyrker därför den föreslagna lagregeln.''
          </note>
          <note>
            Till sist, herr talman, skriver Sveriges redareförening:
          </note>
          <note>
            ''Ett land med internationella ambitioner som stiftar lag med
            vars hjälp man sätter sig till doms över rättsordningen i andra
            länder och hänsynslöst kör över gällande avtal kan inte påräkna
            annat än fördömanden från omvärlden.''
          </note>
          <note>
            Man säger fortsättningsvis:
          </note>
          <note>
            ''Det görs inga egentliga försök i förslaget att definiera begreppet
            arbetsplats i Sverige. Det är emellertid klart att förslaget --
            och det bekräftades för övrigt under presskonferensen -- blir
            tillämpligt på följande typer av arbetsplatser som inte bara är
            ganska olika utan som dessutom i många avseenden styrs av skilda
            rättsregler:
          </note>
          <note>
            En byggarbetsplats i en svensk stad; en fransk registrerad lastbil
            på väg genom Sverige från Paris till Helsingfors; en Aeroflot-maskin
            med sovjetisk besättning, som landat på Arlanda flygplats; en
            polsk besättning på ett norsk-registrerat fartyg som gör en enstaka
            resa till en svensk hamn för att lasta eller lossa där.''
          </note>
          <note>
            Alltså en förödande kritik av förslaget. Som ledamot av denna
            kammare men även som vanlig
          </note>
          <note>
            Svensson i vårt land vill jag säga att den möda som dessa remissorgan
            har lagt ned borde ha satt spår i resultatet, men så är icke fallet.
          </note>
          <note>
            Remissinstanserna är således nästan undantagslöst förödande och
            starkt kritiska till lagförslaget om ändring i MBL -- den s.k.
            Lex Britannia. Det är i princip bara beställarna -- facket som
            är positiva.
          </note>
          <note>
            De ändringar som regeringen gjort efter remissrundan är att anse
            som enbart kosmetiska.
          </note>
          <note>
            Regeringen tar här en internationellt stor risk och --
          </note>
          <note>
            som också visas i remissvaren -- repressalier och motåtgärder
            kan komma som ett brev på posten.
          </note>
          <note>
            Moderata samlingspartiet anser att regeringens förslag är illa
            genomtänkt och skadligt för Sveriges relationer med framför allt
            EG. Genom förslaget blir det möjligt för svenska fackliga organisationer
            att genom stridsåtgärder påtvinga svenska kollektivavtal och tillämpning
            av svenska lagar och rättspraxis på utländska arbetsgivare och
            arbetstagare verksamma -- kortare tid eller mer långvarigt --
            i Sverige.
          </note>
          <note>
            Dessutom ges fackliga organisationer obegränsade möjligheter
            till internationella solidaritetsaktioner riktade mot arbetsgivare
            utanför vårt eget lands gränser.
          </note>
          <note>
            En grundläggande princip i det internationella samarbetet måste
            vara att avtal ömsesidigt respekteras oberoende av i vilket land
            de träffats, under förutsättning av att de inte är uppenbarligen
            orimliga eller grundar sig på regler som inte är allmänt erkända
            i den internationella rättstillämpningen.
          </note>
          <note>
            I Sverige är det av tradition i första hand starka fackliga organisationer
            som har att tillvarata arbetstagarnas intressen. Lagstiftningen
            har skrivits utifrån förutsättningen att praktiskt taget hela
            arbetsmarknaden täcks av kollektivavtal.
          </note>
          <note>
            Förekomsten av kollektivavtal innebär också i det närmaste total
            fredsplikt parterna emellan.
          </note>
          <note>
            Andra utvecklade demokratiska marknadsekonomier har en arbetsrättslig
            lagstiftning som grundas på andra principer. I
          </note>
          <note>
            många fall har man valt att i lag införa olika minimibestämmelser
            som reglerar anställningsvillkor o.d.
          </note>
          <note>
            Det är anmärkningsvärt att regeringen i ett läge då
          </note>
          <note>
            Sverige ligger i förhandlingar om ett utvidgat samarbete med
            Europeiska gemenskapen inom ramen för EES, då riksdagen har beslutat
            om en svensk medlemskaps ansökan och då vårt internationella beroende
            också i övrigt ökar föreslår en lag som är avsedd att skydda svensk
            arbetskraft från europeisk konkurrens.
          </note>
          <note>
            Artikel 7 i Romfördraget förbjuder all diskriminering grundad
            på nationalitet i frågor som täcks av fördraget. Artiklarna 59--60
            anger att inga hinder får finnas mot att företag i ett EG-land
            tillhandahåller tjänster i ett annat land EG-land.
          </note>
          <note>
            Fri rörlighet för tjänster innebär att svenska företag får rätt
            att åtaga sig utförande av tjänster inom andra EES- resp. EG-länder
            utan att utsättas för diskriminering i jämförelse med företag
            i värdländerna. I gengäld får utländska företag som utför tjänster
            i Sverige inte heller diskrimineras.
          </note>
          <note>
            EG-rätten kräver likabehandling.
          </note>
          <note>
            Även från GATT-synpunkt medför förslaget implikationer för förhandlingarna
            om liberalisering av tjänstehandeln. Lagförslaget utgår från ADs
            dom i det s.k. Britannia-fallet, som avsåg den eventuella lovligheten
            för en facklig organisation att vidta blockad mot ett i utlandet
            registrerat fartyg i syfte att undanröja det på fartyget gällande
            utländska avtalet och ersätta det med ITFs standardavtal. ADs
            dom innebar att blockaden ansågs olovlig. Regeringen reagerade
            omedelbart och inte med hjärnan, minsann.
          </note>
          <note>
            En reglering som avser att ge svenska fackliga organisationer
            rätt att genom konflikt tilltvinga sig svenska avtal, som dessutom
            äger företräde framför de kollektivavtal som eventuellt redan
            kan finnas för den berörda besättningen, medför självfallet risker
            för att svenska fartyg utsätts för repressalieråtgärder i främmande
            hamnar.
          </note>
          <note>
            Alldeles särskilt känslig är den situation som uppstår då det
            gäller fartyg som registreras i de nordiska internationella registren,
            där andra fackliga organisationer inom Norden har godkänt avtalen.
            Därav kan ses den reaktion som redan nått oss i Sverige, från
            bl.a. Norge.
          </note>
          <note>
            Ett annat exempel: Vad anser polacker om att det svenska facket
            tar ifrån dem deras förhandlingsresultat genom fackliga aktioner,
            förhandlingsresultat som de tillkämpat sig under hård möda? Samtidigt
            kanske de dessutom på litet sikt berövas sina arbetsmöjligheter.
          </note>
          <note>
            Lagändringen innebär att svenska fackliga intressen tillförsäkras
            en möjlighet att hindra en skärpning av importkonkurrensen som
            har sin grund i skillnader mellan svenskt och utländskt löneläge.
            Den svenska tjänstesektorn skulle också fortsättningsvis skyddas
            från utländsk konkurrens.
          </note>
          <note>
            Detta står i strid med de frihandelssträvanden som
          </note>
          <note>
            Sverige i andra sammanhang ställer sig bakom. För att åstadkomma
            den effektivare resursanvändning som är nödvändig för att skapa
            balans i såväl den svenska som internationella ekonomin, är det
            i stället nödvändigt att stimulera konkurrensen och avlägsna handelshindren.
          </note>
          <note>
            Vi får till sist inte glömma att vi kan komma att drabbas av
            motåtgärder. Sverige bygger utomlands för ca 6 miljarder kronor
            årligen. 80 % av våra transporter sker på utländska kölar. Visst
            finns det möjligheter för andra länder att vidta motåtgärder.
          </note>
          <note>
            Det talas i propositionen om att andra länder dumpar sina sociala
            problem på oss. Är det de nordiska länderna som avses med denna
            sociala dumpning, eftersom dessa länder drabbas av våra åtgärder?
          </note>
          <note>
            Det är mycket som är oklart i den arbetsrättsliga lagstiftningen
            nu när vi går in i EG. Därför anser vi att det skall tillsättas
            en parlamentarisk utredning i frågan.
          </note>
          <note>
            Med vad jag här har anfört yrkar jag bifall till reservation
            nr 1 till detta betänkande.
          </note>
          <note type="speaker">
            Anf. 82 ELVER JONSSON (fp):
          </note>
          <note>
            Herr talman! Om vi i det förra betänkandet beträffande ny arbetsförmedlingslag
            hade synpunkten att rubriken var oegentlig, gäller det i ännu
            högre grad detta betänkande. De fredspliktsregler som föreslås
            är mycket långtgående och sträcker sig i princip över hela arbetsmarknaden
            och inte, som man kan förledas tro av rubriken, enbart till frågor
            som rör verksamhet i hamnar kring utländska båtar.
          </note>
          <note>
            Från liberalt håll har vi i en gemensam motion tillsammans med
            centerpartiet yrkat avslag på propositionen. Motiven är flera.
            För det första gäller det en utomordentligt svår juridisk och
            arbetsmarknadspolitisk materia. De tvärsäkra svaren tål inte att
            exponeras i sammanhanget. Trots försök till försiktighet kan de
            lätt leda till långtgående komplikationer. Vi har för övrigt en
            lång tradition på den svenska arbetsmarknaden med kollektivavtal
            där arbetsmarknadens parter har långtgående inflytande.
          </note>
          <note>
            För det andra har vi arbetsmarknadsverkets aktiva engagemang
            som myndighet. För det tredje har vi en specialdomstol som avgör
            tvister på arbetsmarknaden. Denna tradition står i bjärt kontrast
            till vad många andra länder har, där man inte har avtalsreglering
            utan där oftast lagstiftning gäller.
          </note>
          <note>
            Den fråga som måste resas är: Hur skall vi förhålla oss till
            ett utvidgat samarbete med andra länder --
          </note>
          <note>
            länder som inte har en svensk eller nordisk arbetsmarknadstradition?
            Det är här, herr talman, som vårt yrkande om en särskild arbetsrättslig
            utredning kommer in. Det här är en stor fråga. Den är juridiskt
            och arbetsrättsligt komplicerad, och det är lätt att man inte
            överblickar konsekvenserna utan får oförutsedda effekter.
          </note>
          <note>
            Nu är det inte bara oppositionen som har sett det så. Regeringen
            har haft mer än vanlig vånda inför frågan. Arbetsmarknadsministern
            var i ett tidigt skede positiv till en lagförändring som liknar
            det vi nu har fått. Vid ett senare tillfälle satte hon tummen
            ner och sade nej till förändring, för att sedan litet hastigt,
            för att inte säga hafsigt, snickra ihop en proposition som presenterats
            för riksdagen under våren. Det förslag som departementet framförde
            i en promemoria stötte ju på oväntat hård patrull.
          </note>
          <note>
            Jag tror att det, herr talman, var orsaken till att statsrådet
            Sahlin ändå har tvekat in i det sista. Det råder inget tvivel
            om att man i så här komplicerade frågor tar en stor risk då man
            yxar till en helt annan konstruktion ''i sista minuten'' och slänger
            fram för den lagstiftande församlingen.
          </note>
          <note>
            Vad är skälet till att vi från oppositionens sida föreslår riksdagen
            att säga nej till regeringens förslag och i stället låta en stor
            parlamentarisk arbetsrättslig utredning se över hela frågan i
            dess djup och bredd?
          </note>
          <note>
            Självfallet finns det risker för s.k. social dumpning på arbetsmarknaden.
            Men det är inte det som problemet primärt handlar om. I det korta
            perspektivet kan det hanteras -- som hittills --
          </note>
          <note>
            genom att de arbetstillstånd som ges sköts av ansvarigt ämbetsverk.
            I ett längre perspektiv kan de här frågorna bli något mer närgångna.
            Det är därför som vi vill ha denna mycket breda genomlysning och
            ett väl genomtänkt och utarbetat lagförslag. Det råder inget tvivel
            om att den önskan som Sverige samtidigt har att också engagera
            utländska entreprenörer -- precis som svenska byggentreprenörer
            och andra företag skall få chans att verka utomlands -- med nödvändighet
            kräver en genomtänkt lagstiftning på det här området. Vi eftersträvar
            ju i andra sammanhang -- genom att söka medlemskap i EG m.m. --
            att öppna oss och utvidga våra marknader på valutaområdet, på
            tjänstesektorn, på industrimarknader, men framför allt för utbyte
            av varor och tjänster.
          </note>
          <note>
            Handelsmarknaden och arbetsmarknaden blir utomordentligt viktiga
            plattformar för ett sådant utvidgat samarbete i Europa. Att i
            det läget störta i väg med en osäkerhet som egentligen ingen betvivlar
            vore oklokt.
          </note>
          <note>
            Till svensk tradition på arbetsmarknaden hör också att de förändringar
            som har skett genom årtionden av reformarbete har tillkommit stabila
            grunder och under en betydande värdgemenskap. Den har i hög grad
            kunnat upprätthållas på politiskt håll, men också bland arbetsmarknadens
            parter.
          </note>
          <note>
            Genomgående har det varit ett gediget beredningsarbete, det har
            haft gott stöd i remissopinionen och det har förväntats kunna
            fungera väl i den praktiska tillämpningen.
          </note>
          <note>
            Propositionen har inte levt upp till traditionerna när det gäller
            något av dessa kriterier. Detta, herr talman, borde leda till
            eftertanke och besinning.
          </note>
          <note>
            Jag yrkar bifall till reservation 2 innebärande avslag på proposition
            162.
          </note>
          <note type="speaker">
            Anf. 83 BÖRJE HÖRNLUND (c):
          </note>
          <note>
            Herr talman! Erik Holmkvist har från denna talarstol gjort en
            utmärkt remissammanställning.
          </note>
          <note>
            Elver Jonsson har tillfört frågan ett antal saksynpunkter. Därför
            kan jag för egen del vara rätt kortfattad. Jag vill bara understryka
            att i det här skedet, där medlemskap eller kvalificerad samverkan
            diskuteras med EG och för all del med större delen av Europa,
            kommer gränserna att öppnas för arbete och öppna offerter företag
            emellan. Detta torde leda till att vi förr eller senare, troligen
            förr, får enhetliga regler i Europa och EG
          </note>
          <note>
            för hur vi skall förfara i sådana sammanhang.
          </note>
          <note>
            Jag tror därför att det är fel att vi i kväll står här och diskuterar
            detta lagförslag. Det vore mycket bättre om parterna tog till
            sig litet av gammal
          </note>
          <note>
            Saltsjöbadsanda och diskuterade praktiska förhållningsregler,
            dvs. hur man skall förhålla sig till varandra när denna typ av
            situationer uppstår.
          </note>
          <note>
            Därför är det inte bra med en svensk lagstiftning nu. Jag yrkar
            bifall till den reservation som centern och folkpartiet har fogat
            till betänkandet.
          </note>
          <note type="speaker">
            Anf. 84 LARS ULANDER (s):
          </note>
          <note>
            Herr talman! Det ärende som behandlas gäller utskottets betänkande
            21 och har rubriken Vissa fredspliktsregler. För att vi skall
            veta vad det handlar om har även rubriken Lex Britannia lagts
            till.
          </note>
          <note>
            Få lagstiftningsärenden har enligt min mening blivit så missförstådda
            som detta förslag. Men jag vill med en gång säga att jag har en
            viss förståelse för det. Frågan är svårhanterlig. Arbetsrätten
            kan ibland vara ganska svårtillgänglig. Men när man lyssnar på
            Erik Holmkvist och hans genomgång blir man litet förskräckt. Har
            man arbetat så pass länge som vi ändå har gjort med denna fråga
            och ändå inte begriper mer, är det litet grand för mycket även
            för en moderat.
          </note>
          <note>
            Jag vill börja med att berätta litet om vad lagförslaget egentligen
            syftar till. Vi tänker oss att ett utländskt företag skall bedriva
            verksamhet här i landet. Om företagaren har med sig utländsk arbetskraft,
            krävs det arbetstillstånd enligt utlänningslagen. Detta gäller
            naturligtvis inte nordiska medborgare. I Norden har vi sedan länge
            en gemensam arbetsmarknad. AMS skall besluta om riktlinjer för
            bedömningar av sådana här ärenden om arbetstillstånd. Arbetsmarknadens
            parter skall få tillfälle att yttra sig innan riktlinjer bestäms.
            Parterna får också yttra sig i principiellt viktiga enskilda ärenden
            om arbetstillstånd.
          </note>
          <note>
            Detta har i praktiken inneburit att de fackliga organisationerna
            har avstyrkt ansökningar om arbetstillstånd om inte lön och andra
            villkor motsvarat vad som gäller på den svenska arbetsmarknaden.
            Anställningsvillkoren har i sig varit en av de faktorer som man
            har beaktat i samband med tillståndsgivningen. Det har därför
            inte varit möjligt för utländska arbetsgivare att bedriva verksamhet
            på villkor som alltför mycket har avvikit från vad som är normalt
            här i landet. Jag vill betona att det inte har rått någon oenighet
            om det systemet. Man har varit överens om att när arbete utförs
            här i landet skall vi inte acceptera att det sker under villkor
            som inte överensstämmer med vad som allmänt gäller på den svenska
            arbetsmarknaden.
          </note>
          <note>
            Med ett närmande till Europa kommer saken i ett annorlunda läge.
            Den fria rörligheten för såväl företag som arbetskraft kommer
            att medföra att vi inte längre kan upprätthålla kravet på arbetstillstånd
            för utländsk arbetskraft.
          </note>
          <note>
            Myndigheterna kommer inte längre att i samma utsträckning kunna
            kontrollera att arbete utförs på villkor som vi anser vara någorlunda
            godtagbara.
          </note>
          <note>
            Den fria rörligheten kan därmed få oönskade sociala effekter.
            Det uppstår en risk för det som kallas social dumpning. Den ökade
            välfärden som vi på de flesta håll strävar efter kan motverkas.
          </note>
          <note>
            Det här är ett problem inte bara för oss i Sverige.
          </note>
          <note>
            Även inom Europeiska gemenskapen förs diskussioner om hur man
            skall kunna skapa regler som stärker arbetstagarnas ställning.
            De här diskussionerna inom EG är ännu så länge i ett inledande
            skede. I bakgrunden ligger att sådana frågor som arbetstid, ledighet
            osv. skall komma även den utländska arbetskraften till del om
            rättigheterna grundar sig på lagstiftning eller kollektivavtal.
          </note>
          <note>
            När det gäller lönen förs diskussionen mot bakgrund av att t.ex.
            minimilön, som följer av lag eller avtal, skall gälla även för
            de ditresta --
          </note>
          <note>
            åtminstone om arbetet inte är högst tillfälligt.
          </note>
          <note>
            Jag sade att social dumpning inte var ett problem bara för oss
            i Sverige. Men i ett sammanhang kan det bli mer problematiskt
            för oss. Det har samband med våra djupt rotade traditioner på
            arbetsmarknaden.
          </note>
          <note>
            I alla demokratiska länder anser man att det är nödvändigt med
            sociala skyddsregler av olika slag för att värna om arbetstagarnas
            intressen. I vissa länder använder man sig huvudsakligen av lagregler.
            I andra länder -- som i Sverige -- är det i stor utsträckning
            genom avtal som frågorna regleras.
          </note>
          <note>
            På den svenska arbetsmarknaden finns starka organisationer, som
            organiserar en mycket stor del av arbetsmarknaden, både på arbetsgivar-
            och arbetstagarsidan. Den svenska arbetsrätten bygger på tanken
            att det är de fackliga organisationerna som i första hand skall
            ta tillvara arbetstagarnas intressen. Lagstiftningen syftar till
            att skapa goda förutsättningar för det.
          </note>
          <note>
            På den absolut största delen av arbetsmarknaden har parterna
            träffat kollektivavtal. Arbetsgivaren är skyldig att tillämpa
            avtalets regler även gentemot sådana arbetstagare som inte är
            medlemmar i facket. På den del av arbetsmarknaden där avtal inte
            finns, utgör kollektivavtalen ändå norm för vad som skall gälla
            mellan arbetsgivaren och de anställda. På det sättet kan man säga
            att kollektivavtalen i praktiken täcker hela arbetsmarknaden.
            Kollektivavtalen är alltså det dominerande instrumentet för att
            ta till vara de enskilda arbetstagarnas intressen. Vi anser att
            denna modell i praktiken ger arbetstagarna ett skydd som är svårt
            att åstadkomma på annat sätt.
          </note>
          <note>
            Härigenom skiljer vi oss från många andra länder som har andra
            traditioner och andra förutsättningar.
          </note>
          <note>
            Det innebär att det skulle vara väldigt främmande för oss att
            i en lag reglera t.ex. minimilöner. Det hade naturligtvis annars
            kunnat vara ett sätt att motverka social dumpning. Det gäller
            då att finna en annan väg. Vi måste skapa förutsättningar för
            de fackliga organisationerna att även i ett mer integrerat Sverige
            fullgöra sin uppgift att ta till vara arbetstagarnas intressen.
          </note>
          <note>
            Rätten att vidta fackliga stridsåtgärder är grundlagsskyddad.
            Varje arbetsgivare här i landet riskerar att bli utsatt för stridsåtgärder
            när en facklig organisation vill få till stånd ett avtal om de
            villkor som bör gälla i verksamheten.
          </note>
          <note>
            När ett avtal har träffats blir läget annorlunda. Då inträder
            i stället fredsplikt. Kollektivavtalet ses som ett fredsdokument.
            Genom avtalet ersätts den fria stridsrätten av en fredsplikt.
            Man får inte ta till stridsåtgärder för att man vill upphäva eller
            ändra i avtalet. Detta är väl en rimlig ordning om vi tänker oss
            kollektivavtalet som resultatet av en kraftmätning i fria förhandlingar
            mellan starka organisationer på den svenska arbetsmarknaden.
          </note>
          <note>
            Den situation som skulle kunna göra det särskilt problematiskt
            för Sverige uppstår när ett företag från utlandet kommer hit för
            att utföra arbete. Om det företaget är bundet av ett kollektivavtal
            med en utländsk facklig organisation kan avtalet vara skyddat
            mot stridsåtgärder -- trots att avtalet kanske på intet sätt svarar
            mot det som vi här i
          </note>
          <note>
            Sverige anser rimligt i fråga om anställningsvillkor.
          </note>
          <note>
            Stridsåtgärder får alltså inte sättas i gång av de svenska fackliga
            organisationerna för att ändra eller upphäva detta avtal. Man
            skulle kunna uttrycka det så, att det här företaget drar nytta
            av de långtgående fredspliktsregler som vi i själva verket har
            här i landet. Jag vill då påpeka att på många håll i Europa medför
            ett kollektivavtal inte någon fredsplikt i sig. Vi har ganska
            nära till sådana länder. Det gäller Danmark, Tyskland och
          </note>
          <note>
            Nederländerna, och det finns flera.
          </note>
          <note>
            Fredsplikten gäller inte bara dem som själva deltar i en konflikt.
            I Sverige ställer vi också krav på de organisationer som verkar
            på arbetsmarknaden.
          </note>
          <note>
            Även om organisationen inte själv är bunden av ett kollektivavtal
            är den förhindrad att anordna eller på något annat sätt föranleda
            en olovlig stridsåtgärd. Organisationen får inte heller lämna
            stöd till eller medverka vid en sådan stridsåtgärd.
          </note>
          <note>
            Man kan uttrycka det så att organisationerna på den svenska arbetsmarknaden
            har ett allmänt ansvar för att fredsplikten upprätthålls.
          </note>
          <note>
            Herr talman! Upphovet till de lagändringar som behandlas i betänkandet
            är den numera välkända s.k. Britannia-domen.
          </note>
          <note>
            I domen fastställer arbetsdomstolen att regeln om organisationernas
            allmänna ansvar för fredsplikten -- det är alltså 42 § i medbestämmandelagen
            -- gäller även om det är fråga om stridsåtgärder i Sverige för
            att undanröja eller få till stånd ändring i ett kollektivavtal
            mellan utländska parter för en utländsk arbetsplats, stridsåtgärder
            som enligt tillämplig utländsk lag är olovliga mellan parterna.
            Domen innebär att 42 §
          </note>
          <note>
            MBL skall gälla även om anknytningen till svenska förhållanden
            är så svag att lagens regler i övrigt inte skall tillämpas.
          </note>
          <note>
            Den annars gällande principen är att MBL är tillämplig på varje
            arbetsplats med dominerande anknytning till Sverige. Sådan anknytning
            finns om arbetet skall vara stadigvarande förlagt hit. MBL
          </note>
          <note>
            kan också vara tillämplig på arbete som utförs utomlands, t.ex.
            om både arbetsgivare och arbetstagare är svenskar. Man följer
            de sedvanliga normerna vid s.k. lagkonflikter.
          </note>
          <note>
            Det förslag som vi nu behandlar går ut på att begränsa den svenska
            lagens tillämpningsområde i förhållande till vad som gäller enligt
            Britanniadomen, inte tvärtom, som många tycks tro.
          </note>
          <note>
            Förslaget innebär att bestämmelserna om organisationernas ansvar
            för fredsplikten skall gälla endast om de arbetsförhållanden som
            stridsåtgärderna riktas mot har en dominerande anknytning till
            Sverige. Om anknytningen är svag så skall medbestämmandelagen
            inte alls vara tillämplig. Förslaget innebär inget annat än att
            det klart utsägs i lagen att denna 42 § inte heller skall tillämpas
            i sådant fall.
          </note>
          <note>
            En utländsk arbetsgivare som t.ex. skall utföra en entreprenad
            här i landet under sådana omständigheter att medbestämmandelagen
            inte är tillämplig, kommer alltså i fortsättningen inte att vara
            skyddad av lagens långtgående fredspliktsregler. Genom detta förslag
            skapar vi förutsättningar för en sund konkurrens på lika villkor
            mellan svenska företag och näringsidkare från andra länder. Det
            är detta som förslaget i första hand handlar om. Genom förslaget
            får de fackliga organisationerna också bättre möjligheter att
            delta i internationella solidaritetsaktioner.
          </note>
          <note>
            Herr talman! Jag måste säga att jag har litet svårt att förstå
            den uppståndelse och den kritik som riktats mot förslaget. Är
            det så att kritikerna inte har förstått förslagets innebörd --
            alltså att vi begränsar och inte utvidgar den svenska lagens tillämpningsområde?
            Eller är det möjligen så att man inte anser syftet bakom förslaget
            vara godtagbart? Menar man att vi skall godta att arbete utförs
            här i landet på vilka villkor som helst? Att vi alltså skall acceptera
            social dumpning?
          </note>
          <note>
            I så fall är det något nytt. Hitintills har det ju rått enighet
            om att vi som villkor för arbetstillstånd skall kräva rimliga
            och anständiga arbetsvillkor för hitresta arbetstagare. Eller
            är det möjligt så att man misstror svenska fackföreningars omdöme
            och ansvar när det gäller att sätta i gång stridsåtgärder?
          </note>
          <note>
            Herr talman! Det skulle vara mycket intressant att få svar på
            dessa två enkla frågor. Med detta ber jag att få yrka bifall till
            hemställan i arbetsmarknadsutskottets betänkande AU21.
          </note>
          <note type="speaker">
            Anf. 85 ERIK HOLMKVIST (m) replik:
          </note>
          <note>
            Herr talman! Jag vill vända mig direkt till Lars
          </note>
          <note>
            Ulander. För ca 18 månader sedan anslöt sig den svenska regeringen,
            tillsammans med tolv andra nationer och EG-kommissionen i en demarsch,
            till
          </note>
          <note>
            USAs regering och dess utrikesdepartement i deras protester mot
            kongressens lagförslag ''som skulle ha utvidgat Förenta Staternas
            federala arbetsmarknadslagar gentemot utländsk sjöfart''
          </note>
          <note>
            och deklarerade att ''våra regeringar är oroade av detta förslag.
            Det skulle upphäva nuvarande internationella lagar och praxis,
            enligt vilka länder är ansvariga för att arbetsmarknadslagar efterföljs
            på fartygen. Regeringarna fortsätter att starkt betona vikten
            av dessa principer.'' Det är arton månader sedan.
          </note>
          <note>
            Bush-administrationen informerade då kongressen om vad som framförts
            av Sverige och andra länder och förklarade sitt eget motstånd
            mot lagförslaget.
          </note>
          <note>
            Man ansåg ''att gamla principer i internationella lagar och i
            de internationella umgänget skall gälla, att ett fartygs nationalitet
            fastställs av dess flagga eller registrering och att flaggstaten
            har enväldig juristdiktion beträffande interna bestämmelser och
            fartygens ekonomi''.
          </note>
          <note>
            Beslutet av den svenska regeringen för 18 månader sedan att stödja
            ett lagförslag som skulle inskränka flaggstatens juristdiktion
            när det gäller arbetsförhållanden på utländska fartyg i svenska
            hamnar, skulle mötas med motstånd från andra länder och från internationell
            sjöfart på samma sätt som hände i USA. Kongressen gick emot det
            här förslaget.
          </note>
          <note>
            Lars Ulander. Det är 18 månader sedan den här regeringen hade
            diametralt motsatt uppfattning mot den som man redovisar i dag
            i lagförslaget.
          </note>
          <note>
            Vilket lappkast! Då säger Lars Ulander: ''Jag har svårt att förstå
            kritiken mot förslaget.'' Han säger också att den genomgång som
            jag gjorde från talarstolen i mitt förra inlägg förskräcker honom.
          </note>
          <note>
            Men, Lars Ulander, om genomgången förskräcker är det ju remissinstansernas
            svar som förskräcker, inte mitt inlägg här. Jag är ju bara budbäraren.
          </note>
          <note>
            Det finns mycket mer att säga, Lars Ulander. Jag hoppas att jag
            har möjlighet att återkomma ännu en gång.
          </note>
          <note>
            Jag vill till sist fråga Lars Ulander: Hur kan det komma sig
            att regeringen efter 18 månader så diametralt har bytt fot? Förklara
            för oss som sitter här hur det kan komma sig!
          </note>
          <note type="speaker">
            Anf. 86 ELVER JONSSON (fp) replik:
          </note>
          <note>
            Herr talman! Lars Ulander sade flera saker som jag hade väntat
            mig. Men han överraskade med en sak, och det var med att påminna
            om, som han sade,
          </note>
          <note>
            ''den lagfästa rätten att vidta stridsåtgärder''. Men, herr Ulander,
            den rätten ville ju den socialdemokratiska regeringen frånta svensk
            fackföreningsrörelse.
          </note>
          <note>
            Reaktionen blev mycket häftig. Jag tror att det berodde på att
            detta var en rätt som man inte hade fått, utan en rätt som man
            hade tagit sig genom en lång facklig kamp. Riksdagen vidtog också
            stridsåtgärden att avsätta regeringen.
          </note>
          <note>
            Lars Ulander säger att få saker har blivit så missförstådda.
            Det är säkert riktigt. Det handlar om en svår materia, och dessutom
            har det dragits några felaktiga slutsatser.
          </note>
          <note>
            Lars Ulander förklarar sedan hur det hela hänger ihop, och det
            låter enkelt och klart. Han kan inte förstå att oppositionen inte
            tar detta för gott. Lars
          </note>
          <note>
            Ulander måste tydligen ha missat den förkrossande remissopinion
            som avvisar dessa tankar och glömt av att arbetsmarknadsministern
            haft flera åsikter i frågan. Utrikeshandelsministern har bekämpat
            det förslag som nu presenterats, och att regeringens vånda har
            varit stor, därom är ingen i tvivelsmål.
          </note>
          <note>
            Lars Ulander säger att Sverige har blivit mer internationellt
            integrerat och är bekymrad över hur vi skall kunna upprätthålla
            kravet på arbetstillstånd. Jag tror inte att det är något bekymmer
            de närmsta åren. I ett längre perspektiv kan det bli komplikationer,
            som jag tidigare sade, som kan leda till att vi behöver vidta
            åtgärder. Men det bör ske efter en mycket grundlig beredning.
          </note>
          <note>
            Lars Ulander ställde en fråga, och jag skall vara korrekt och
            svara på den; Accepterar ni social dumpning? Mitt svar är nej.
            Min uppfattning är att vi har instrument för att hantera detta,
            framför allt i det korta perspektivet. Men frågan är så komplicerad
            att vårt krav om en genomlysning och en utredning på parlamentarisk
            grund kvarstår. Jag yrkar än en gång bifall till reservation nr
            2.
          </note>
          <note type="speaker">
            Anf. 87 LARS ULANDER (s) replik:
          </note>
          <note>
            Herr talman! Erik Holmkvist gör en jämförelse mellan den amerikanska
            lagstiftningen och den svenska. Det visar kanske litet grand hållfastheten
            i Erik Holmkvists argumentation. Det man protesterade emot i den
            amerikanska lagstiftningen var att arbetsmarknadslagarnas räckvidd
            utsträcktes. Vi inskränker för vår del i stället dessa lagar.
            Dessa saker har inte ett dugg med varandra att göra. Det skulle
            kanske vara bra om man kontrollerade fakta bakom denna typ av
            påståenden.
          </note>
          <note>
            Herr talman! Jag har en känsla av att en stor del av den diskussion
            vi genomlevt med anledning av fallet Britannia har legat på det
            planet att man hävt ur sig påståenden som man sedan låtit virvla
            runt i förhoppningen att de skall landa någonstans och att någon
            skall ta dem till sitt hjärta.
          </note>
          <note>
            Samma sak gäller egentligen Erik Holmkvists genomgång av åsikterna
            hos den ena professorn efter den andra. Han tog dessutom upp frågan
            om den norska ambassaden, något som jag trodde att han inte skulle
            göra av hänsyn till Norges ambassad här i Stockholm. Att man på
            detta sätt i ett parlament lägger sig i andra länders lagstiftningar
            är naturligtvis oerhört ovanligt, men nog om det.
          </note>
          <note>
            Jag tror att detta kan räcka som svar till Erik
          </note>
          <note>
            Holmkvist.
          </note>
          <note>
            Elver Jonsson säger att arbetet med denna fråga har skett under
            vånda, att arbetsmarknadsministern har tagit tillbaka vad hon
            sagt och att det har funnits problem. Det är inte alls på detta
            sätt. Här har skett en sedvanlig hantering av ett lagstiftningsärende
            som i sig är svårt. Det är alla lagstiftningsärenden inom arbetsrättens
            område. Jag vill påstå att det inte varit något stort problem
            att klara av detta.
          </note>
          <note>
            Om man tillåter företag att komma hit och dumpa löner, innebär
            detta helt klart en social dumpning.
          </note>
          <note>
            Jag ställde en fråga om detta, men jag måste tydligen formulera
            frågan till Elver Jonsson på ett annorlunda sätt. Om företag kommer
            hit och dumpar lönerna, är det en acceptabel situation för
          </note>
          <note>
            Elver Jonsson?
          </note>
          <note type="speaker">
            Anf. 88 ERIK HOLMKVIST (m) replik:
          </note>
          <note>
            Herr talman! Lars Ulander medgav omedelbart att jag hade rätt.
            Det han berättade om var precis det vi varnade för, nämligen att
            andra länder med annan lagstiftning kommer att sätta sig på oss
            när våra fartyg anlöper deras hamnar. Det är detta som vi varnar
            för och som remissinstanserna varnat för gång på gång. Det har
            inte gått upp för Lars
          </note>
          <note>
            Ulander förrän i kväll, när vi är mogna att fatta beslut! Det
            borde Lars Ulander ha insett långt dessförinnan, kanske redan
            innan propositionen skrevs. Detta är avslöjande om något.
          </note>
          <note>
            Lars Ulander säger också i ett av sina inlägg att villkor som
            avviker alltför mycket skall ändras när båtarna kommer till Sverige.
            Detta är konkurrenshämmande, och det säger också remissinstanserna.
            Det är ett sätt att slå vakt om den egna produkten och den egna
            konkurrensförmågan. Detta menar Lars Ulander att vi inte skall
            godkänna.
          </note>
          <note>
            Lars Ulander kom några gånger tillbaka till frågan om social
            dumpning. Är det norrmännen som gör sig skyldiga till en social
            dumpning i Sverige, eller är det en social dumpning som också
            EG-staterna kommer att göra sig skyldiga till i framtiden? Vi
            är snart där, medan Sverige skyndar sig att införa en lagstiftning
            som kommer att diskriminera våra samarbetspartner inom EG.
          </note>
          <note>
            Vi har, Lars Ulander, inte rätt att sätta oss på andra länders
            lagstiftning och förhandlingsordning för avtal. Britannia-målet
            var ett försök från fackets sida att göra detta, och arbetsdomstolen
            sade nej.
          </note>
          <note>
            Lars Ulander säger att det inte är meningen att man skall sätta
            sig över andra länders lagstiftning, men det blir effekten.
          </note>
          <note>
            Lars Ulander säger att det skall vara fråga om fartyg eller verksamhet
            som har en dominerande anknytning till Sverige. Men fartyget Britannia
            hade ju inte en sådan dominerande anknytning till
          </note>
          <note>
            Sverige som motiverade det ingrepp man avsåg att göra och som
            den nya lagstiftningen ger möjligheter till.
          </note>
          <note>
            Uppvaknandet är för sent, Lars Ulander. Jag beklagar detta. Rösta
            för vår reservation i morgon, då blir allt bra.
          </note>
          <note type="speaker">
            Anf. 89 ELVER JONSSON (fp):
          </note>
          <note>
            Herr talman! Lars Ulander antydde att arbetet kanske ändå skett
            under en viss vånda, men att detta är ganska sedvanligt för sådant
            arbete. Det är möjligt att det förhåller sig så. Det finns ju
            så många exempel på att regeringen haft många olika uppfattningar
            och intagit nya ståndpunkter även i mycket stora frågor och svängt
            180 grader på några månader. Det räcker med att nämna frågan om
            EG, energifrågan, frågor om reklam och vad det nu kan vara. Det
            kan bli så för en regering i upplösning som känner en viss stress
            inför ett förestående val.
          </note>
          <note>
            Åter till själva sakfrågan, nämligen social dumpning. Självfallet
            skulle inte någon av de åtgärder som vi från liberalt håll förespråkar
            kunna befrämja detta. Vår inställning har varit att man i det
            kortare perspektivet, t.ex. under ett antal år, skall ha verktyg
            för att hantera detta. Om vi nu tvingas att vidta andra åtgärder
            genom lagstiftningen, måste detta genomlysas mycket noga.
          </note>
          <note>
            Lars Ulander hade inte någon åsikt om varför det, som jag uttryckt
            det, fanns en förkrossande remissopinion mot lagförslaget. Den
            borde väl ändå gjort intryck på utskottets ordförande, även om
            inte vi andra ledamöter har lyckats med detta.
          </note>
          <note>
            Herr talman! Jag tror att vi först och främst bör vara angelägna
            om att slå vakt om fackföreningsrörelsen, och en stark sådan,
            men vi skall ge den de uppgifter som den rätteligen bör ha och
            inte överlåta myndighetsfunktioner till den.
          </note>
          <note>
            Den rågången är värdefull att hålla, och i förlängningen, i det
            långa loppet, har både arbetstagare och svensk fackföreningsrörelse
            glädje av en sådan policy.
          </note>
          <note type="speaker">
            Anf. 90 LARS ULANDER (s):
          </note>
          <note>
            Herr talman! Både Elver Jonsson och Erik
          </note>
          <note>
            Holmkvist talar om att regeringen struntar i remissomgången.
            Det har den naturligtvis inte gjort. Den har tagit till sig delar
            av det som framförts vid remissomgången och sett till att lagen
            utformats i enlighet med detta.
          </note>
          <note>
            Detta är en myt som moderaterna vid alla tillfällen framför i
            ett försök att på något sätt smutskasta detta mycket fina land.
          </note>
          <note>
            Moderaterna säger att andra länder kommer att diskriminera Sverige
            om vi gör på detta sätt, därför att vi har gått ut på ett orimligt
            sätt gentemot andra länder. Så är det naturligtvis inte alls.
            Denna lagstiftning är en inskränkning jämfört med den tidigare
            lagstiftningen. Vad som hände vid
          </note>
          <note>
            Britannia-domen var att arbetsdomstolen tolkade en lagstiftning
            som vi i det här huset var ansvariga för. Arbetsdomstolen tolkade
            den på sitt sätt, och naturligtvis också riktigt. Men den tolkades
            alltså inte på det sätt som var tänkt. Därför måste man göra korrigeringar
            i lagstiftningen. Detta är alltså ett felaktigt resonemang från
            Erik Holmkvists sida.
          </note>
          <note>
            Efter den uppräkning av professorer och arbetsgivarorganisationer
            som han gjorde kan jag mycket väl förstå varför han använde så
            mycket tid för att försöka förklara detta.
          </note>
          <note>
            Elver Jonsson talar om ett parti som har problem i en stressituation.
            Jag trodde faktiskt att det var folkpartiet som Elver Jonsson
            berättade om. Jag vet inte vilken anledning folkpartiet har att
            känna någon ofantlig glädje med den ena SIFO-
          </note>
          <note>
            undersökningen efter den andra som klipper till ganska hårt.
            Vad det här är fråga om är ett beslut som vi kommer att fatta,
            ett beslut som är berett på vanligt sätt. Det kommer att bli en
            lagstiftning som kommer att vara till nytta för dem som behöver
            den, nämligen de svenska löntagarna.
          </note>
          <note>
            Tredje vice talmannen anmälde att Elver Jonsson anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 91 VIOLA CLAESSON (v):
          </note>
          <note>
            Herr talman! När vi skrev vår motion om Lex
          </note>
          <note>
            Britannia och den fackliga stridsrätten var det bl.a.
          </note>
          <note>
            för att i likhet med fackliga debattörer försöka ge regeringen
            mer råg i ryggen i relationerna med EG.
          </note>
          <note>
            På samma sätt gäller den här debatten i lika hög grad det framtida
            EG och ett eventuellt svenskt medlemskap som det gäller en förstärkning
            av medbestämmandelagen, MBL.
          </note>
          <note>
            Vänsterpartiet ser det som en mycket viktig seger för hela arbetarrörelsen
            att regeringen äntligen har lagt fram ett förslag som förstärker
            MBL så som vi föreslog i vår motion i januari.
          </note>
          <note>
            Arbetsmarknadsutskottets majoritet har stått emot de hätska attackerna
            från redargarnityret och övriga antifackliga aktörer här i Sverige
            och i
          </note>
          <note>
            Norge, som särskilt har nämnts.
          </note>
          <note>
            Erik Holmkvist har i sina debattinlägg men framför allt i sitt
            första anförande understrukit att det fungerar på det sätt som
            jag har nämnt när det gäller synen på EG. Han radar upp och citerar
            en rad remissinstanser som enhälligt, mer eller mindre hätskt,
            cyniskt och aggressivt har agerat för att stoppa regeringens förslag.
            I ett av citaten sade Erik
          </note>
          <note>
            Holmkvist att remissinstansen hade sagt att fördelarna för den
            inre marknaden skulle försvinna i ett enda slag, om detta går
            igenom i riksdagen. I
          </note>
          <note>
            ett annat handlade det om att facket får alltför stora möjligheter
            till stridsåtgärder, i ett tredje om att det skulle innebära att
            fackliga solidaritetsåtgärder blir obegränsade. Till sist klämmer
            Erik Holmkvist till med Norges reaktion, som inte bara kan ha
            varit en god sak ens i Erik Holmkvists smak, utan som också måste
            ha varit något obehagligt, såsom många andra har tyckt.
          </note>
          <note>
            Herr talman! Jag tycker att det är bra att de borgerliga partierna
            så tydligt visar vilka ambitioner de har med Sveriges anpassning
            till EG.
          </note>
          <note>
            De skiljer sig inte ett uns från övriga nationella och internationella
            högerkrafter, som utan skrupler erkänner att EG-modellen är det
            nyliberala redskap som de vill använda för att försöka krossa
            den fackliga rörelsen här i Sverige.
          </note>
          <note>
            Moderaterna och folkpartiet men också centern hoppas att EG kommer
            att stoppa alla försök till en mer progressiv lagstiftning på
            arbetsrättens område i Sverige. Socialdemokraterna å sin sida
            hoppas att
          </note>
          <note>
            EG-domstolen inte skall komma att ingripa mot en förstärkt svensk
            lagstiftning som den vi diskuterar, typ Lex Britannia, som riksdagen
            med all säkerhet kommer att rösta igenom i morgon. Det säger mer
            om EG-domstolen och EG-propagandisternas motstridiga budskap än
            om Lex Britannia. För om fackets möjligheter att ingripa mot slavkontrakt
            kommer att utnämnas till ett handelshinder av EG-
          </note>
          <note>
            juridiken, då är det självfallet fel på EG och inte på den svenska
            arbetsrätten. Det är vår uppfattning.
          </note>
          <note>
            Här går en klar skiljelinje mellan bl.a.
          </note>
          <note>
            vänsterpartiet och de tre borgerliga partierna.
          </note>
          <note>
            Diskussionen om Lex Britannia blottlägger vems
          </note>
          <note>
            ''friheter'' och vilka ''friheter'' som är EGs kännemärken. En
            av de dominanta hökarna på området, advokaten Claes Palme -- jag
            uppfattade inte om han fanns med i den citatsamling som Erik
          </note>
          <note>
            Holmkvist föredrog från talarstolen --, uttrycker sig klart.
            Han anser att arbetskraften skall finnas och arbeta där den ekonomiskt
            bäst kan utnyttjas. Det är alltså så de omtalade EG-friheterna
            skall tolkas!
          </note>
          <note>
            Det tycker jag att också socialdemokraterna borde tänka på mycket
            noga inför framtiden. Men för den arbetsköpare som pressar och
            hotar redan fattiga arbetare till att acceptera en halvering av
            lönen skall det enligt denna ideologi inte finnas några som helst
            hinder. Där arbetslösheten är som störst och underkastelsen ligger
            närmast, dit skall företagen röra sig fritt, eller därifrån hämtar
            arbetsköparna under stor frihet sin arbetskraft för arbete över
            gränserna inom det nya EG-området.
          </note>
          <note>
            Men jag tycker att herrar talare skall tänka på att
          </note>
          <note>
            Sverige faktiskt inte ännu är medlem i EG. De borgerliga partierna
            agerar redan nu som om
          </note>
          <note>
            Sveriges riksdag har sålt ut all förmåga att tänka och agera
            självständigt. Det har vi inte -- inte än.
          </note>
          <note>
            Kritiken mot EG växer. Den kommer att öka med varje avslöjande
            om vilka antifackliga ambitioner och aktiviteter för att rusta
            ner Sverige på det sociala området som ligger bakom allt vackert
            tal om det nya Europa. Jag är övertygad om att denna debatt i
            riksdagen, om den nu skulle föras ut via massmedia, när den förs
            i denna sena timme, skulle få ännu fler som är misstänksamma mot
            EG att inse att det handlar om social dumpning.
          </note>
          <note>
            Argumenten mot Lex Britannia och mot fackets rätt till stridsåtgärder
            visar med all önskvärd tydlighet vad en eventuell borgerlig regering
            efter höstens val tänker göra för att facket skall bli så tandlöst
            som varje nyliberal kan önska. Eftersom
          </note>
          <note>
            Lex Britannia framför allt handlar om sjöfolkets fackliga kamp,
            även om den i sig handlar om alla arbetstagare här i landet, vill
            jag i detta sammanhang påminna om att man kommer att införa det
            förhatliga SIS, alltså ett svenskt internationellt sjöfartsregister.
            Men det jag inte förstår är varför ni borgerliga debattörer låtsas
            som om ni inte känner till upprinnelsen till det s.k.
          </note>
          <note>
            Britannia-målet. Jag måste ändå berömma er för ett visst klarspråk.
            Är det för att s.k. gula fackföreningar och lönesänkningar på
            30--40 %
          </note>
          <note>
            ingår i era kalkyler? Är det en självklarhet?
          </note>
          <note>
            Principen om att arbete utfört i Sverige skall omfattas av svenska
            kollektivavtal har varit något av grundbult i den svenska arbetarrörelsens
            arbete för anständiga löne- och anställningsvillkor. De borgerliga
            vill upphäva principen, och de ser med förhoppningar på att ett
            EG-medlemskap skulle försämra läget ytterligare för facket. Det
            är alltså fel på grundkonstruktionen i både EG och de borgerliga
            partierna.
          </note>
          <note>
            Till sist, herr talman, vill jag ha sagt några ord om sjöfolkets
            fackliga kamp i dessa frågor. Tyvärr var det under lång tid sjöfolket
            som fick försöka att förklara och föra ut information om vad Britanniamålet
            och Britannia-domen egentligen handlade om. Trots att vi kan fatta
            ett bra beslut här i kammaren i morgon, menar jag att det dröjde
            alltför länge innan övriga LO-fackförbund insåg att det berörde
            allesammans och allas medlemmar.
          </note>
          <note>
            Herr talman! Jag ber att få yrka bifall till hemställan i arbetsmarknadsutskottets
            betänkande nr 21 och
          </note>
          <note>
            Lex Britannia.
          </note>
          <note type="speaker">
            Anf. 92 ERIK HOLMKVIST (m) replik:
          </note>
          <note>
            Herr talman! Jag hade tänkt att debatten i detta ärende skulle
            vara slut efter min omgång med Lars
          </note>
          <note>
            Ulander. Men detta var ett mycket grovt påhopp på borgerliga
            partier och på mig personligen.
          </note>
          <note>
            När Viola Claesson talar om att jag och vi vill krossa den fackliga
            rörelsen och göra den tandlös vill jag bara påminna henne om att
            i så fall är hela remissomgången av samma kaliber. I så fall är
            norska ambassaden, statens pris- och konkurrensverk, Svea hovrätt
            och sjöfartsverket med, och det är inte bara dem utan även kommerskollegium
            och arbetsdomstolen hade samma uppfattning som vi, liksom Stockholms
            universitet, Svenska kommunförbundet,
          </note>
          <note>
            Landstingsförbundet och Statens arbetsgivarverk,
          </note>
          <note>
            Viola Claesson. Att Sveriges redareförening har denna uppfattning
            kanske vi inte skall förvånas över när dessa andra remissorgan
            har denna uppfattning.
          </note>
          <note>
            Nej, det gäller inte att krossa facket eller att föra facket
            tandlöst, utan det gäller att vara klok vid bedömningen när vi
            mycket väl kan ana oss till att reaktionen utomlands kan bli den
            som remissorganen och jag har gett uttryck för. Det är detta som
            det är fråga om. Facket är bra. Det kommer många krafter att slå
            vakt om. Jag kan också tillhöra dem. Men facket får inte tillåtas
            att föra en regering framför sig som en snöboll, så att den, när
            den når krönet, bara rullar iväg utan chans att lotsa och styra.
            Det är det som sker nu. Facket har tvingat denna regering till
            dessa åtgärder, vilket var oklokt av regeringen och av facket.
            Detta kommer med all säkerhet att visa sig i framtiden.
          </note>
          <note>
            Nej, Viola Claesson, det är inte fråga om att krossa facket eller
            att göra det tandlöst, utan det är fråga om värnet om den svenska
            nationen, och inte minst om svenska sjömän.
          </note>
          <note type="speaker">
            Anf. 93 VIOLA CLAESSON (v) replik:
          </note>
          <note>
            Fru talman! Jag skall be att få börja med att för
          </note>
          <note>
            Erik Holmkvist påpeka att jag inte har angripit honom personligen,
            men däremot tycker jag att
          </note>
          <note>
            Erik Holmkvist och övriga moderater och tyvärr även samtliga
            borgerliga partier har uppfattningar i denna fråga som måste angripas.
            Försök att lyssna noga för att se skillnaden på det ena och det
            andra.
          </note>
          <note>
            Det tror jag att debatten skulle tjäna på.
          </note>
          <note>
            I denna replik tar Erik Holmkvist i ordentligt. Nu handlar det
            om hela den svenska nationen. Jag tycker att det är jättebra att
            få höra detta, och det kommer att stå i protokollet. Jag hoppas
            att det kommer att handla om hela den svenska nationen även när
            det så småningom blir dags att ta ställning till ett svenskt EG-medlemskap,
            då EG, som nu är i omdaning, kommer att visa vad det går för.
            Då får
          </note>
          <note>
            Erik Holmkvist ta ställning till om det är i Bryssel eller här
            i den svenska riksdagen som en mängd lagar skall stiftas. Då skall
            jag återkomma, men utanför den här kammaren i olika debattinlägg,
            så fort jag någonsin hinner för att stoppa högerpolitikernas försök
            att driva Sverige in i EG
          </note>
          <note>
            och störta den svenska nationen i fördärvet, eftersom det faktiskt
            är vad det kommer att handla om. Den här debatten, de här inläggen
            och de motioner som har väckts från de borgerliga partierna visar
            detta så tydligt.
          </note>
          <note>
            Jag skulle vilja ha några konkreta besked från Erik
          </note>
          <note>
            Holmkvist om vad moderaterna här i riksdagen under årens lopp
            har gjort för att stärka fackets möjligheter och skydda facket.
            Jag skulle kunna räkna upp en mängd åtgärder som moderaterna har
            föreslagit i rakt motsatt riktning. Jag minns ett nummer av Pockettidningen
            R som hette Blå dunster. Jag kan skaffa fram den igen för att
            visa den uppräkning som fanns där. Sedan har man backat på detta
            med ytterligare antifackliga förslag flera gånger.
          </note>
          <note>
            Jag tycker även att det är något anmärkningsvärt att peka på
            att den norska ambassaden har varit en av dem som har störtat
            in i denna svenska debatt. Jag anser att det som den norska ambassaden
            har gjort är anmärkningsvärt, och jag trodde att det var pinsamt
            för fler av dem som står på samma sida som dem som har riktat
            dessa angepp mot regeringen, arbetsmarknadsutskottets förslag
            och det beslut som vi skall fatta.
          </note>
          <note type="speaker">
            Anf. 94 TOM HEYMAN (m):
          </note>
          <note>
            Fru talman! Syftet med den föreslagna förändringen av medbestämmandelagen
            sägs vara att motverka social dumpning. Men vad är det?
          </note>
          <note>
            Begreppet är långtifrån entydigt.
          </note>
          <note>
            ITF har under många år bedrivit kampanjer mot social dumpning
            under s.k. bekvämlighetsflagg.
          </note>
          <note>
            Jag befann mig själv i Antwerpen 1958, när den första aktionen
            genomfördes. Jämte oss låg en amerikansk bulkbåt under Panamaflagg
            som genom aktionen blev två dagar försenad med sin lossning. Men
            troligen hade besättningen på den amerikanska båten högre löner
            än vad vi hade i den svenska. Var det ett exempel på social dumpning?
          </note>
          <note>
            På den tiden var begreppet bekvämlighetsflagg också ganska enkelt.
            Det gällde Liberia, Panama,
          </note>
          <note>
            Costa Rica och Honduras. I dag ser världen annorlunda ut. Det
            är inte längre lika enkelt att nationalitetsbestämma rederier,
            och talet om social dumpning leder därför till fler frågor än
            man kan besvara.
          </note>
          <note>
            Är en rysk båt, med en besättning som har utomordentligt låga
            löner, exempel på social dumpning? Det har inte ITF ansett. Men
            om samma ryska båt går under cypriotisk flagg med grekiskt befäl,
            är det då ett exempel på social dumpning? Det borde det vara,
            men det har inte
          </note>
          <note>
            ITF ansett.
          </note>
          <note>
            Är en brittisk båt, registrerad i Hongkong, bekvämlighetsflaggad?
            Om båten säljs till Kina med bibehållet register i Hongkong, är
            den då bekvämlighetsflaggad? Är en kinesisk båt under
          </note>
          <note>
            Somaliaflagg bekvämlighetsflaggad?
          </note>
          <note>
            Det finns inga entydiga svar på dessa frågor, och därmed går
            det inte heller att på ett entydigt sätt definiera begreppet social
            dumpning.
          </note>
          <note>
            Sverige har också en gång varit ett lågkostnadsland.
          </note>
          <note>
            De svenska sjömän som på 20-talet fick anställning i internationella
            rederier, som av kostnadsskäl då seglade under svensk flagg, var
            nog tacksamma över den möjligheten.
          </note>
          <note>
            Den omfattande kryssningsverksamhet som vi bedrev från amerikanska
            hamnar har också varit en form av lågkostnadstrafik. Men Svenska
            Amerika
          </note>
          <note>
            Linien och Clipper Line representerade då det finaste som fanns
            i den svenska handelsflottan, även om de med sina relativt sett
            låga löner hjälpte till att konkurrera ut den amerikanska kryssningsflottan.
          </note>
          <note>
            Med den ändring av medbestämmandelagen som nu föreslås blir svensk
            avtalsrätt tillämplig även för utländska företag, oavsett redan
            gällande avtal. De svenska fackförbunden får rätt att själva avgöra
            om svenskt avtal skall gälla i stället för ett tidigare tecknat
            utländskt. De svenska fackförbunden får därmed en maktposition
            som är främmande för svensk avtalsrätt, och de utländska företagen
            blir helt utlämnade till svenskt fackligt godtycke.
          </note>
          <note>
            Lagförslaget är framtvingat av Sjöfolksförbundet. I
          </note>
          <note>
            Sjömannen framgår klart hur man har gjort.
          </note>
          <note>
            Lagförslaget får genom sin utformning tillämpning över hela transportsektorn
            och delvis även över bygg- och anläggningssektorn.
          </note>
          <note>
            Polska lastbilschaufförer -- med efter svenska mått mycket blygsamma
            löner -- kan bli offer för svensk förhandlingsinsats, och ryska
            flygplan som landar på Arlanda kan tvingas teckna svenska pilotavtal
            om de skall få möjlighet att lyfta igen. Det är faktiskt konsekvenserna
            av lagstiftningen.
          </note>
          <note>
            Ur svensk facklig synpunkt är dessa konsekvenser naturligtvis
            fullständigt ointressanta. Men det som däremot är intressant är
            att den konflikt som då kan skapas med ett utländskt företag mycket
            lätt kan flyttas in på svenskt område, därför att kraven på anknytning
            till svensk verksamhet i en aktuell utländsk konflikt har fått
            en mycket vid tolkning genom ett par domar i arbetsdomstolen.
            Genom att konstruera en konflikt med en polsk åkare som kör en
            transport för ASG kan man i princip utlösa sympatistrejker inom
            hela SJs affärsområde.
          </note>
          <note>
            Frestelsen kommer naturligtvis att bli stor att använda utländska
            konflikter som draghjälp även för svenska förhandlingar och därigenom
            komma runt fredsplikten på det sätt som Sjöfolksförbundet nyligen
            vid ett flertal tillfällen visat prov på.
          </note>
          <note>
            Detta har uppenbarligen undgått utskottsmajoriteten, som litet
            troskyldigt uttalar att det inte finns anledning att misstro de
            svenska fackförbunden. Det är, fru talman, precis vad erfarenheterna
            visar att det finns.
          </note>
          <note>
            Sverige har ivrigt protesterat när andra länder, t.ex.
          </note>
          <note>
            USA, har kommit med liknande generella lagförslag. Vi har då
            med skärpa hävdat vår rätt som suverän nation att själva bestämma
            över våra förhållanden, något som vi nu inte anser gäller för
            andra. Vi vill nu försöka påtvinga resten av världen vår lagstiftning.
            Vi skapar därmed problem i våra relationer med andra länder, och
            vår trovärdighet som internationell samarbetspartner blir ifrågasatt.
          </note>
          <note>
            Lagförslaget är skadligt för Sverige, och det är skadligt för
            svensk sjöfartsnäring. Det bör därför avslås av riksdagen. I likhet
            med Erik Holmkvist yrkar jag därför bifall till reservation 1.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 maj.)
          </note>
          <note>
            8 § Ändringar i lagen om arbetslöshetsförsäkring m.m.
          </note>
          <note>
            Föredrogs
          </note>
          <note>
            arbetsmarknadsutskottets betänkande
          </note>
          <note>
            1990/91:AU24 Ändringar i lagen om arbetslöshetsförsäkring, m.m.
            (prop. 1990/91:160).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 28 maj.)
          </note>
          <note>
            9 § Tilläggsbudget II till statsbudgeten för budgetåret 1990/91
          </note>
          <note>
            Föredrogs
          </note>
          <note>
            arbetsmarknadsutskottets betänkande
          </note>
          <note>
            1990/91:AU23 Tilläggsbudget II till statsbudgeten för budgetåret
            1990/91 (prop. 1990/91:125 delvis).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 28 maj.)
          </note>
          <note>
            10 § Visst regionalpolitiskt stöd
          </note>
          <note>
            Föredrogs
          </note>
          <note>
            arbetsmarknadsutskottets betänkande
          </note>
          <note>
            1990/91:AU26 Visst regionalpolitiskt stöd.
          </note>
          <note>
            Kammaren biföll utskottets framställning om att betänkandet skulle
            avgöras efter endast en bordläggning.
          </note>
          <note type="speaker">
            Anf. 95 LARS ULANDER (s):
          </note>
          <note>
            Fru talman! Den 14 februari 1991 ingick staten --
          </note>
          <note>
            transportrådet -- och trafikhuvudmännen i
          </note>
          <note>
            Kopparbergs, Jämtlands, Västerbottens och
          </note>
          <note>
            Norrbottens län ett avtal, som innebär att staten under en tioårsperiod
            lämnar trafikhuvudmännen en årlig ersättning på 36 milj.kr. om
            de övertar ansvaret för persontrafiken på inlandsbanan fr.o.m.
            den 10 juni 1991.
          </note>
          <note>
            När riksdagen tidigare i vår tog beslut om inlandsbanan ansåg
            riksdagen att ansvaret för persontrafiken längs inlandsbanan i
            första hand borde överlåtas på berörda trafikhuvudmän. Ett sådant
            beslut ansåg riksdagen ligga i linje med tidigare riksdagsbeslut
            om att flytta ansvaret för trafiken så nära de berörda som möjligt.
          </note>
          <note>
            Huvudmännen får på så sätt ett samlat ansvar för kollektivtrafiken
            i sina län och förutsättningar skapas för att bygga upp en väsentligt
            bättre persontrafik till rimliga kostnader.
          </note>
          <note>
            Godstrafiken skall fortfarande gå på inlandsbanan, och betydande
            satsningar görs för att göra det möjligt att upprätthålla en sådan
            trafik.
          </note>
          <note>
            Beträffande persontrafiken borde i första hand prövas om trafikhuvudmännen
            inom den angivna bidragsramen -- 36 milj.kr. -- skulle kunna upprätthålla
            järnvägstrafik på banan. Skulle trafikhuvudmännen emellertid finna
            att de inte i egen regi skulle kunna driva järnvägstrafik, borde
            regeringen eller myndighet som regeringen bestämmer undersöka
            om Inlandskommunerna
          </note>
          <note>
            Ekonomisk Förening -- på samma villkor som gällde för trafikhuvudmännen
            -- var beredd att ta över ansvaret för järnvägstrafiken fr.o.m.
            den 10
          </note>
          <note>
            juni 1991.
          </note>
          <note>
            Sedan det visat sig att inte något av alternativen till fortsatt
            persontrafik på inlandsbanan kunnat genomföras, godkände regeringen
            den 18 april avtalet mellan transportrådet och trafikhuvudmännen
            -- helt i enlighet med riksdagens bemyndigande. Konsekvensen av
            beslutet blir att persontrafiken på inlandsbanan läggs ned och
            att datum för nedläggningen skall vara den 10 juni om riksdagen
            inte beslutar i enlighet med arbetsmarknadsutskottets förslag.
          </note>
          <note>
            Personbefordran skulle därefter ske med buss.
          </note>
          <note>
            Fru talman! Arbetsmarknadsutskottet har begagnat sig av sin initiativrätt
            enligt riksdagsordningen och -- av skäl som jag skall redovisa
            -- föreslagit att persontrafiken på inlandsbanan skall få bedrivas
            under sommaren
          </note>
          <note>
            1991.
          </note>
          <note>
            Låt mig emellertid allra först understryka att utskottets agerande
            inte har skett av trafikpolitiska skäl. Frågor som rör trafikpolitiken
            bereds av trafikutskottet, som beträffande den långsiktiga lösningen
            av persontrafiken på inlandsbanan berett ett förslag som riksdagen
            har fattat beslut om och som jag inledningsvis har berört.
          </note>
          <note>
            Jag vill dessutom betona att det självfallet inte är meningen
            att regionalpolitiska medel skall användas för att ersätta ordinarie
            statlig finansiering eller reguljära driftstöd. Det ankommer på
            varje samhällssektor, som en integrerad del av sektorspolitiken,
            att utforma verksamheten så att de regionalpolitiska målen uppfylls.
            Likaledes: Om statsmakterna finner att en verksamhet av vissa
            skäl skall upphöra, är det inte heller acceptabelt att verksamheten
            utan vidare helt eller delvis fortsätter med stöd av regionalpolitiska
            medel.
          </note>
          <note>
            Åter till arbetsmarknadsutskottets förslag. Det arbetsmarknadsutskottet
            har föreslagit är stöd till ett turistprojekt, Sommartrafik --
            91 på inlandsbanan, ett projekt som enligt utskottets bedömning
            kan få betydelse för turismen i de berörda områdena under de annalkande
            sommarmånaderna. När riksdagen förra året behandlade regionalpolitiken
            för 90-talet framhölls bl.a. turismens stora regionalpolitiska
            betydelse, särskilt i norra Sveriges inland. Turistpolitiken samverkar
            med regionalpolitiken när det gäller att förbättra den regionala
            balansen. Det är av denna anledning som utskottet ansett det rimligt
            att befintliga regionalpolitiska medel ställs till förfogande
            för det nu aktuella projektet.
          </note>
          <note>
            Jag vill med detta, fru talman, yrka bifall till arbetsmarknadsutskottets
            hemställan i betänkande nr 26.
          </note>
          <note type="speaker">
            Anf. 96 ERIK HOLMKVIST (m):
          </note>
          <note>
            Fru talman! Utskottets ordförande har på ett mycket förtjänstfullt
            sätt redovisat vad utskottet har att säga i detta betänkande.
            Därför lämnar jag det åt sidan helt.
          </note>
          <note>
            Jag tycker att Sveriges riksdag visar prov på stor klokskap i
            det här ärendet. Det är ett litet ärende.
          </note>
          <note>
            Förslaget kostar inte mycket pengar, men ärendet har rivit upp
            känslorna hos så många människor att det var mycket klokt att
            försöka genomföra detta projekt. Detta initiativ var värdefullt
            för människor i allmänhet, men naturligtvis för inlandet i synnerhet.
            Där kommer turismen även den här sommaren att kunna skötas på
            ett hyggligt sätt, liksom den vanliga nyttotrafiken givetvis.
          </note>
          <note>
            Jag hoppas att regeringen effektuerar riksdagens beslut utan
            dröjsmål eller hinder.
          </note>
          <note>
            Fru talman! Jag yrkar därför bifall till hemställan i arbetsmarknadsutskottets
            betänkande nr 26.
          </note>
          <note type="speaker">
            Anf. 97 ULLA ORRING (fp):
          </note>
          <note>
            Fru talman! Nu skall vi fatta beslut om den fortsatta trafiken
            på inlandsbanan för denna sommar. Det skall ske enligt arbetsmarknadsutskottets
            förslag.
          </note>
          <note>
            Sammanfattningen av arbetsmarknadsutskottets uttalande är att
            det finns skäl att bistå projektet med befintliga regionalpolitiska
            medel. Vidare föreslår man att det får ankomma på regeringen att
            pröva hur berörda länsstyrelser -- i Kopparbergs,
          </note>
          <note>
            Jämtlands, Västerbottens och Norrbottens län --
          </note>
          <note>
            skall kunna lämna stöd till det aktuella projektet.
          </note>
          <note>
            Med anledning av detta vill jag ställa några frågor.
          </note>
          <note>
            Om statsrådet Molin hade varit närvarande hade jag ställt dem
            till honom, men nu vänder jag mig till socialdemokraternas företrädare
            för utskottet,
          </note>
          <note>
            Lars Ulander.
          </note>
          <note>
            1. Kan vi lita på att regeringen kommer att stå fast vid det
            beslut om sommartrafik som vi kommer att fatta, och att planeringen
            för turistsäsongen därmed kan fullföljas, så att trafiken på sträckan
          </note>
          <note>
            Mora--Gällivare kan fortsätta enligt kommunernas planering?
          </note>
          <note>
            2. Kommer regeringen att göra allt för att åstadkomma en smidig
            hantering, så att inte någon oklarhet kan råda om detta beslut?
          </note>
          <note>
            3. Här måste påpekas att 200 miljoner av de i betänkandet omnämnda
            regionalpolitiska medlen på 330 miljoner är avsedda för förstärkt
            infrastruktur. Jag vill särskilt framhålla att de 200
          </note>
          <note>
            miljonerna enbart avser stödområde 1 och således inte omfattar
            Kopparbergs län. Vilket anslag kommer pengarna att anvisas ifrån?
          </note>
          <note>
            Inlandsbanekommunernas förening har beräknat att det enbart för
            sträckan Östersund--Gällivare krävs 7 milj.kr. Hur kommer beloppets
            storlek att beräknas? Kommer det att gälla hela sträckan
          </note>
          <note>
            Mora--Gällivare eller finns det andra förslag?
          </note>
          <note>
            Dessutom krävs rejäla resurser för marknadsföringen, eftersom
            beslutet om att bibehålla sommartrafiken kommer så sent.
          </note>
          <note>
            Nedläggningen var ju i verkligheten beslutad redan i mars och
            sedan bekräftad i april.
          </note>
          <note>
            Frågorna måste besvaras, eftersom utskottsbetänkandet i och för
            sig öppnar dörren för olika lösningar. Det får bara inte hända
            att de olika berörda länsstyrelserna inte behandlar frågan om
            inlandsbanan förrän deras ordinarie sammanträden inträffar. För
            Västerbottens del torde det inte råda någon oklarhet, eftersom
            man sammanträder i dag, och man även kommer att delegera beslutandet.
          </note>
          <note>
            Men efter vad som försports mig träffas inte länsstyrelsena i
            Jämtland och Norrbotten förrän efter detta magiska datum, den
            10 juni.
          </note>
          <note>
            Till denna oklarhet måste också läggas den vilsenhet som råder
            i inlandskommunerna samt den brist på tilltro till den socialdemokratiska
            regeringen och dess uppriktiga vilja att medverka till att i första
            hand sommartrafiken på inlandsbanan kommer att upprätthållas,
            att det med andra ord blir grönt ljus för Sommartrafik -91
          </note>
          <note>
            på inlandsbanan.
          </note>
          <note>
            Fru talman! I och med detta förslag om sommartrafik har vi, på
            initiativ av folkpartiet liberalerna tillsammans med centern och
            miljöpartiet, nu brutit ned det motstånd som socialdemokraterna
            och moderaterna manifesterade i beslutet i riksdagen den 21 mars.
          </note>
          <note>
            Nu säger Erik Holmkvist att förslaget var mycket klokt. För min
            del anser jag att det skulle ha varit mycket klokt av moderaterna
            att ställa upp på det förslag som folkpartiet och centern lade
            fram.
          </note>
          <note>
            Den 21 mars förkunnades dödsdomen över inlandsbanan. Hela inlandet
            reste sig. Det blev en manifestation, en rörelse över alla partigränser,
            över alla klassgränser. Tänk om riksdagsmajoriteten varit så klok
            att den ställt upp på vårt förslag om fortsatt uppdrag till SJ
            att driva trafiken under ytterligare ett år, för att låta inlandskommunerna
            få planera ett övertagande.
          </note>
          <note>
            Tänk så mycken kraft och tid som skulle ha sparats!
          </note>
          <note>
            Tänk så mycken kraft som i stället kunnat användas i positiv
            anda!
          </note>
          <note>
            Mycket har gått snett i beslutsprocessen kring inlandsbanan.
            Majoriteten i kammaren den 21
          </note>
          <note>
            mars, bestående av socialdemokrater och moderater, bär ett tungt
            ansvar inför de berörda;
          </note>
          <note>
            kommuner, turister och alla människor som bor efter banan. Hur
            kunde ni missbedöma folkflertalets vilja?
          </note>
          <note>
            Många turer har föregått dagens förslag om fortsatt drift på
            inlandsbanan. Men det var folkpartiet liberalerna, med Torsten
            Gavelin i Vilhelmina i spetsen, som tog initiativ till att länsstyrelsen
            i
          </note>
          <note>
            Västerbotten skulle söka samarbete med de tre övriga länsstyrelser
            som berörs av bantrafiken för att fortsätta driften.
          </note>
          <note>
            Det blev startskottet, och så fick vi den snöbollseffekt som
            vi i dag ser resultatet av. Det handlar om massiva insatser från
            landshövding
          </note>
          <note>
            Sven Johanssons sida. Han har satsat nära nog hela sin prestige
            för att rädda inlandsbanan. Men jag vill också ge Börje Hörnlund
            en eloge för dennes initiativ i arbetsmarknadsutskottet, som har
            lett till att vi liberaler och andra i andra partier nu kan se
            fram emot en lösning beträffande sommartrafiken på inlandsbanan.
            Inte bara människor i hela inlandet utan även människor långt
            i syd, t.o.m.
          </note>
          <note>
            skolklasser på Tjörn, har engagerat sig till stöd för den här
            banan. Men domen över regeringens politik är hård. Det visar sig
            nu också att kommunikationsminister Georg Anderssons uttalande
            i samband med att avtalet med länstrafikbolagen träffades den
            18 april har kommit på skam.
          </note>
          <note>
            Georg Andersson sade då: Med dagens beslut är diskussionerna
            om persontrafiken på inlandsbanan slutförda. Vidare lovordade
            han länstrafiken, som enligt hans förmenande skulle erbjuda fler
            resemöjligheter än den nuvarande trafiken kunde göra. Tyvärr måste
            jag konstatera att kommunikationsminister Georg Andersson helt
            saknar insikt i fråga om inlandsbanans betydelse både för de människor
            som bor utefter banan och för den turism som vi ser kan utvecklas.
            Det är bara att djupt beklaga att denne bygdens son inte har någon
            känsla för inlandet.
          </note>
          <note>
            I riksdagen har det ofta gjorts uttalanden om turismens stora
            regionalpolitiska betydelse. Det är därför en gåta att en socialdemokratisk
            regering inte -- som man, och då inte minst i valmanifest, säger
            sig vilja göra -- för en politik som syftar till full sysselsättning,
            skapar det goda arbetet eller bygger för framtiden. I stället
            gör man tvärtom, dvs.:
          </note>
          <note>
            A. Man lägger ned inlandsbanan.
          </note>
          <note>
            B. Man rycker undan förutsättningarna för det goda arbetet.
          </note>
          <note>
            C. Man raserar för framtiden.
          </note>
          <note>
            Men så illa gick det inte. Det fanns nämligen en samlad opinion
            för en utveckling, till förmån för inlandet och turismen.
          </note>
          <note>
            Men ytterligare frågor tränger sig på. Enligt mitt förmenande
            måste svar ges här i dag. Nu är det dags för regeringen och trafikmyndigheterna
            att inför nästa säsong planera för inlandsbanans trafikering.
          </note>
          <note>
            Det är inte mänskligt att hantera människor och kapital så vårdslöst
            som här har skett. Givna spelregler måste beaktas, med siktet
            inställt på en långsiktig trafikförsörjning utefter inlandsbanan.
          </note>
          <note>
            Europas sista vildmark står ju till förfogande.
          </note>
          <note>
            Tyskar, engelsmän och andra européer vill se och uppleva det
            exklusiva som vildmarken erbjuder:
          </note>
          <note>
            frisk luft, rent vatten och -- inte att förglömma --
          </note>
          <note>
            renar. Allt detta finns långt borta från storstädernas avgaser.
            Dessa turister kräver inte höga hastigheter på banan eller särskilt
            korta restider. Nej, de vill resa i ordets bästa bemärkelse, uppleva
            saker och ting, fotografera och möta människor. Men frågan blir
            då: Vad vill landets socialdemokratiska regering och kommunikationsminister
            Georg
          </note>
          <note>
            Andersson? Vill man ha en avveckling eller en utveckling?
          </note>
          <note>
            På folkpartiet liberalernas vägnar yrkar jag bifall till utskottets
            hemställan i betänkandet.
          </note>
          <note>
            Avslutningsvis upprepar jag de frågor som jag har ställt. Självfallet
            är vi i folkpartiet liberalerna glada över att inlandskommunerna
            nu, tack vare oppositionen och folkpartiet liberalernas initiativ
            och samlade insatser, får se Sommartrafik 91 på inlandsbanan.
            Så till mina frågor:
          </note>
          <note>
            -- Kan planerna för turistsäsongen fullföljas?
          </note>
          <note>
            -- Blir det en smidig hantering av riksdagens beslut?
          </note>
          <note>
            -- Hur kommer de ekonomiska medlen att fördelas?
          </note>
          <note>
            -- Hur blir framtiden?
          </note>
          <note type="speaker">
            Anf. 98 BÖRJE HÖRNLUND (c):
          </note>
          <note>
            Fru talman! Jag vill inleda mitt anförande med en vädjan till
            regeringen om en generös inställning till sommartrafiken på inlandsbanan
            och om ett beslut kommande torsdag. Varför? Jo, för det första
            skall den nya sommartrafiken vara i gång redan om 14
          </note>
          <note>
            dagar. För det andra har berörda områden det ekonomiskt jobbigt.
            Man har rätt stora bekymmer när det gäller arbetstillfällena.
          </note>
          <note>
            Berörda kommuner tillhör landets högskattekommuner. 33 kr. och
            litet därutöver är en icke ovanlig kommunalskatt i kommunerna
            längs den här banan.
          </note>
          <note>
            Dessutom kan jag säga att länsanslagen till berörda län börjar
            vara rätt så intecknade. Därför vädjar jag till regeringen att
            denna ser till att det blir en generös lösning i den här frågan.
            Regeringen förfogar ju över vissa länsövergripande medel. Jag
            ber alltså regeringen att använda dessa medel så, att de delas
            ut till berörda länsstyrelser. Vidare hoppas jag att man gör detta
            på ett sådant sätt att berörda landshövdingar därefter inte skall
            behöva fara omkring som tiggare hos berörda kommuner för att få
            det hela att gå ihop på ett hyggligt sätt.
          </note>
          <note>
            Jag vill också beröra banverket, som ju haft med inlandsbanan
            i sitt äskande. Det blir väl förhandlingar mellan dem som skall
            driva trafiken och banverket. I så fall anser jag inte att banverket
            har anledning att pressa på alltför hårt, utan även banverket
            måste ta ett visst ansvar.
          </note>
          <note>
            Denna sena timme -- och då tänker jag också på inlandsbanans
            sommartrafik -- kommer det att behövas vissa marknadsföringsmedel.
            Det har ju gjorts klart för väldigt många människor att det inte
            skall vara någon inlandsbanetrafik i år. Även det måste regeringen
            beakta när den tänker igenom vad den här notan får uppgå till.
          </note>
          <note>
            Avslutningsvis: Ta kostnaden själv, snälla regeringen! Dela ut
            medlen till länen och låt dessa sköta handläggningen! Handlägg
            det hela så, att inlandsbanan och turismen längs banan får uppleva
            en riktig succé i sommar! Se dessutom gärna till --
          </note>
          <note>
            jag vet att det pågår ett arbete med vissa banförbättringar --
            att några turer går hela den här långa vägen! Jag hoppas att regeringen
            skall visa sin goda vilja i det här sammanhanget. Jag är övertygad
            om att regeringen, och framför allt det berörda området, har allt
            att vinna på ett sådant agerande.
          </note>
          <note>
            Ministern är inte närvarande just nu. Men, värderade herr utskottsordförande
            Lars Ulander --
          </note>
          <note>
            som står regeringen mycket nära -- jag hoppas att
          </note>
          <note>
            Lars Ulander delar min uppfattning och att han är beredd att
            ta en liten promenad över till departementet för att klargöra
            för departementet att en enhällig riksdag önskar att regeringen
            skall sköta detta på ett generöst och bra sätt, till inlandets
            fromma.
          </note>
          <note type="speaker">
            Anf. 99 VIOLA CLAESSON (v):
          </note>
          <note>
            Fru talman! Jag vet inte om det är en lustig tillfällighet eller
            inte, men det är andra gången som
          </note>
          <note>
            Ulla Orring i en inlandsbanedebatt här i kammaren glömmer att
            vi i vänsterpartiet faktiskt tillhör förkämparna när det gäller
            inlandsbanan.
          </note>
          <note>
            Dessutom kan jag tala om att vi har varit förkämpar för denna
            i väldigt många år. Det handlar alltså inte bara om nya initiativ
            utan också om tiotals år av kamp för inlandsbanan. Varken förra
            gången denna fråga debatterades eller i dag har det nämnts. Men
            det går inte att låtsas som om vi inte fanns.
          </note>
          <note>
            Dessutom vill jag säga att vi tänker fortsätta att kämpa, om
            det skulle behövas.
          </note>
          <note>
            Vad jag hade tänkt beröra här har att göra med just de debatter
            som vi har haft tidigare. Förra tisdagen hade vi här i riksdagen
            en frågedebatt om inlandsbanan. Vissa av de inslag i debatten
            som
          </note>
          <note>
            Georg Andersson presterade väcker faktiskt vissa farhågor.
          </note>
          <note>
            Jag är lika glad som alla andra som har kämpat och som fortfarande
            kämpar för inlandsbanan över arbetsmarknadsutskottets enhälliga
            betänkande.
          </note>
          <note>
            Men för att inte den här glädjen skall saboteras och för att
            inte alla förhoppningar skall gå i kras är det desto viktigare
            att fortsättningen på det här betänkandet och på det riksdagsbeslut
            som kommer att fattas i morgon präglas av samma anda.
          </note>
          <note>
            Kommunikationsministern gjorde några märkliga uttalanden i den
            frågedebatt som vi hade när vi visste att arbetsmarknadsutskottets
            betänkande om inlandsbanan var på gång. Han sade då bl.a. att
            han visst hade varit ärlig när det gällde inlandsbanan och att
            han hade fått mycket kritik för det. Då berättade han om, såvitt
            jag förstår, den interna kritiken inom regeringspartiet och socialdemokratin.
            Man hade sagt så här enligt kommunikationsministern: ''Varför
            lägga det här förslaget före valet?'' -- Det gäller beslut om
            nedläggning av persontrafiken på inlandsbanan. --
          </note>
          <note>
            ''Vi inser att man inte kan fortsätta att driva inlandsbanan
            i det långa loppet. Den är inte i det skicket att det går att
            motivera de stora kostnaderna för detta. Men varför har du lagt
            fram det här förslaget före valet? Kunde du inte ha väntat till
            efter valet?
          </note>
          <note>
            Jag tycker faktiskt att det är värt ett hedersomnämnade någon
            gång att jag har haft den ärligheten att redovisa det före valet,
            med allt det obehag som det har medfört.''
          </note>
          <note>
            Då måste jag säga att om alla de som under alla år har kämpat
            för att inlandsbanan skall utvecklas hade fått igenom sina förslag
            och om all den starka opinion som har gjort det möjligt att få
            åtminstone det här arbetsmarknadsutskottets betänkande i positiv
            riktning också hade lyckats driva igenom förslag om ökade anslag
            till banverket för banunderhåll, hade det inte varit tal om saken.
            Då hade det funnits en upprustad inlandsbana, och man hade inte
            behövt tala om att trafiken har minskat, att det är så bedrövligt
            ställt med för litet folk som reser, för höga kostnader och subventioner
            för varje resenär. Allt detta hänger ihop, det kan man inte komma
            ifrån.
          </note>
          <note>
            När Georg Andersson pressades i frågedebatten sade han -- detta
            är kärnpunkten i det hela som jag vill att Lars Ulander skall
            lyssna väldigt noga på:
          </note>
          <note>
            Jag försäkrar att regeringen självklart kommer att effektuera
            även de nya beslut som riksdagen kommer att fatta.-- -- -- Det
            gäller alltså även det beslut som vi skall fatta i morgon. --
            -- --Så fortsatte han: Jag kan inom parentes säga att om jag har
            förstått arbetsmarknadsutskottets förslag rätt innebär det ingen
            särskilt stor generositet mot berörda län. De erbjuds att använda
            egna pengar för sommartrafik. Då är det upp till länen i fråga
            att göra den prioriteringen.
          </note>
          <note>
            Jag hoppas att de närvarande socialdemokraterna förstår att detta
            är en tolkning på förhand, som inte alls stämmer med intentionerna
            i utskottet, eller hur, ni som sitter i utskottet? Är det inte
            så att -- jag vill rikta samma uppmaning som Börje Hörnlund --
          </note>
          <note>
            det kanske behövs flera promenader till regeringskansliet, flera
            promenader som så småningom mynnar ut i kanske litet tuffare krav
            på regeringen att verkligen göra någonting med de pengar som finns
            i stället för att än en gång pressa de berörda länen att ta ur
            egen kassa om det över huvud taget skall bli någon sommartrafik?
            Det tror jag vore förödande inte bara för inlandsbanan utan faktiskt
            även för både demokratin och regeringen inför höstens val. Det
            hoppas jag att socialdemokraterna inser.
          </note>
          <note>
            Jag ber att få yrka bifall till utskottets hemställan i betänkande
            AU26 om inlandsbanan.
          </note>
          <note>
            Anf. 100 ANNA HORN AF RANTZIEN
          </note>
          <note>
            (mp):
          </note>
          <note>
            Fru talman! Kvällen är sen, så jag tänker inte alls bli långrandig.
            Jag vill bara framföra miljöpartiets glädje över att centerns
            förslag om fristen för persontrafiken på inlandsbanan över sommaren
            får ett enhälligt stöd i arbetsmarknadsutskottet. Jag hoppas att
            inlandsbanans överlevnad kan finansieras på längre sikt. Järnvägarna
            kommer med största sannolikhet att spela en allt viktigare roll
            i framtiden. De spelar en viktig roll naturligtvis i synnerhet
            sådana glesbebyggda områden som områdena längs banan i Sveriges
            inland.
          </note>
          <note>
            Jag yrkar naturligtvis bifall till förslag om inlandsbanans sommarliv
            och arbetsmarknadsutskottets hemställan i betänkande
          </note>
          <note>
            26.
          </note>
          <note type="speaker">
            Anf. 101 LARS ULANDER (s):
          </note>
          <note>
            Fru talman! Utskottet har varit mycket noga med att understryka
            att det beslut som vi kommer att fatta icke är ett trafikpolitiskt
            beslut, utan ett regionalpolitiskt beslut. Det får vi stryka under
            med mycket tjocka streck, därför att arbetsmarknadsutskottet inte
            har trafikpolitisk kompetens så som trafikutskottet har.
          </note>
          <note>
            Får jag då säga att vad vi har gjort är att vi har gett förutsättningarna
            för Sommartrafik 91, exakt så som det står i betänkandet, varken
            mer eller mindre. Det innebär naturligtvis att vi ger regeringen
            till känna vad som står i utskottsbetänkandet. Jag kan säga till
            Ulla Orring som frågar om vi kan lita på att detta fullföljs:
            Det är klart att vi kan lita på att regeringen naturligtvis fullföljer
            riksdagens beslut. Det skulle vara mycket uppseendeväckande om
            man inte skulle göra det.
          </note>
          <note>
            Sedan efterlyser Ulla Orring en smidig hantering.
          </note>
          <note>
            Jag kan inte svara för regeringen men alldeles klart är att vi
            nu är inne i slutet av maj, och den 10 juni återupptas rullandet
            av vagnarna. Då kommer det att krävas en oerhört smidig hantering
            för att klara ut det hela.
          </note>
          <note>
            Slutligen vill jag göra en liten kommentar till detta med marknadsföring.
            Genom det som har hänt i arbetsmarknadsutskottet -- det är en
            ganska skojig biprodukt -- har vi nog hjälpt till ganska ordentligt
            med marknadsföringen. Det finns väl inte en människa i detta land
            som inte fått klart för sig att inlandsbanan kommer att fungera
            som en stor turisttransportör under sommarmånaderna. Sedan är
            det naturligtvis regeringens sak att klara ut den andra delen.
          </note>
          <note>
            Börje Hörnlund tyckte att jag skall ta en promenad till regeringskansliet
            och ge regeringen en del goda råd. Det är väl klart att med den
            fart som vi har behandlat det här ärendet har vi haft en hel del
            kontakter med nämnda kansli och att man där är i gång med att
            klara jobbet. Det är få ärenden som har fått sådan uppmärksamhet
            som det här ärendet har fått. Jag tycker också att vi hanterat
            ärendet i arbetsmarknadsutskottet på ett mycket fint sätt.
          </note>
          <note>
            Jag är glad över att vi har kommit överens.
          </note>
          <note type="speaker">
            Anf. 102 ULLA ORRING (fp):
          </note>
          <note>
            Fru talman! Vi i folkpartiet liberalerna är också glada att sommartrafiken
            kommer i gång och att inlandskommunernas ekonomiska förening får
            förslaget genomfört så som man tänkt sig. Man är i startgroparna
            för marknadsföring och för annonsering, man är färdig med att
            ta över huvudmannaskapet för trafiken i sommar. Tågen på sträckan
            mellan Östersund och Arvidsjaur skall gå med en tur per dag i
            vardera riktningen och under högsäsongen förmodligen med dubbla
            turer.
          </note>
          <note>
            Det är bra att Lars Ulander säger att socialdemokraterna står
            för det här. Det tolkar jag som kungs- eller i varje fall regeringsord
            som jag är mycket glad över.
          </note>
          <note>
            Det återstår ändå frågor om finansieringen. Jag vill än en gång
            påpeka att 200 miljoner av anslaget som sammanlagt är 330 miljoner
            är avsedda för de län som finns i stödområde 1 -- Norrbotten,
          </note>
          <note>
            Västerbotten och Jämtland. De pengarna är, som tidigare framförts,
            till stor del intecknade. Det finns förberedda projekt för andra
            ändamål än just för inlandsbanan. De berörda kommunerna är ju
            fattiga kommuner, men de är inte fattiga på idealister, på människor
            med framtidstro. Men det behövs ändå pengar för att driva en inlandsbana.
          </note>
          <note>
            Att Lars Ulander inte kan säga någonting om framtiden, eftersom
            det är trafikutskottets bord, kan jag förstå. Samtidigt finns
            framtidsfrågan för inlandsbanan och Norrlands inland med i bilden.
          </note>
          <note>
            Jag tackar ändå för det besked som Lars Ulander har gett.
          </note>
          <note type="speaker">
            Anf. 103 LARS ULANDER (s):
          </note>
          <note>
            Fru talman! Jag vill bara göra den kommentaren att vi i arbetsmarknadsutskottet
            inte har gett oss in på finansieringen i detalj. De 200 miljoner
            som Ulla
          </note>
          <note>
            Orring talar om är specialdestinerade till stödområde 1, medan
            de resterande 130 miljonerna kan användas även i stödområde 2.
            Men vilka pengar som skall användas för det här projektet kanske
            det inte finns anledning att diskutera här i dag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 maj.)
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Skatteutskottets betänkanden
          </note>
          <note>
            1990/91:SkU28 Ny folkbokföringslag
          </note>
          <note>
            1990/91:SkU33 Särskild inkomstskatt för utomlands bosatta artister,
            m.m.
          </note>
          <note>
            Justitieutskottets betänkanden
          </note>
          <note>
            1990/91:JuU31 Säkerhetspolisen
          </note>
          <note>
            1990/91:JuU32 Narkotikabrottslighet
          </note>
          <note>
            1990/91:JuU35 Uppskov med behandlingen av vissa ärenden
          </note>
          <note>
            1990/91:JuU36 Ingripande av polis
          </note>
          <note>
            Socialförsäkringsutskottets betänkande
          </note>
          <note>
            1990/91:SfU17 Uppskov med behandlingen av vissa ärenden till
            riksmötet 1991/92
          </note>
          <note>
            Trafikutskottets betänkanden
          </note>
          <note>
            1990/91:TU25 Järnvägstrafik
          </note>
          <note>
            1990/91:TU26 Vägväsende m.m.
          </note>
          <note>
            1990/91:TU32 Tilläggsbudget II inom kommunikationsdepartementets
            område
          </note>
          <note>
            Näringsutskottets betänkanden
          </note>
          <note>
            1990/91:NU31 Kollektiv sakförsäkring
          </note>
          <note>
            1990/91:NU35 Näringspolitik
          </note>
          <note>
            1990/91:NU38 Statliga företag
          </note>
          <note>
            1990/91:NU47 Export av alkoholdrycker och tobaksvaror
          </note>
          <note>
            Arbetsmarknadsutskottets betänkande
          </note>
          <note>
            1990/91:AU25 Uppskov med behandlingen av vissa ärenden
          </note>
          <note>
            12 § Kammaren åtskildes kl. 21.47.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 4 §
            anf. 23 (delvis),
          </note>
          <note>
            av tredje vice talmannen därefter t.o.m. 5 § anf. 25
          </note>
          <note>
            (delvis),
          </note>
          <note>
            av förste vice talmannen därefter t.o.m. anf. 60
          </note>
          <note>
            (delvis),
          </note>
          <note>
            av tredje vice talmannen därefter t.o.m. 7 § anf. 92
          </note>
          <note>
            (delvis) och
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
