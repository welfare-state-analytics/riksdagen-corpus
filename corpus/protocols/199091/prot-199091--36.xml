<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--36</head>
          <docDate when="1990-11-30">1990-11-30</docDate>
        </div>
      </front>
      <body>
        <div>
          <note>
            1 § Svar på interpellation 1990/91:70 om svenskt stöd åt albaner
            i Kosovoprovinsen i Jugoslavien
          </note>
          <note>
            Anf. 1 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Kära publik! Eva Goe s har frågat mig hur jag agerar
            eller kommer att agera för kosovoalbanerna, nationellt och internationellt,
            om jag och regeringen är beredda att sända en delegation till
            Kosovo, om jag och regeringen betraktar Kosovoalbaner som politiska
            flyktingar, och om jag och regeringen är beredda och villiga att
            se en videoupptagning från Kosovo.
          </note>
          <note>
            Videofilmen -- av vilken avsnitt visats i TV, och jag har sett
            hela filmen -- var utan tvivel upprörande.
          </note>
          <note>
            Det är svårt att tro att sådana scener kan utspelas i dag i Europa,
            i det Europa som denna månad satt punkt för efterkrigstiden vid
            ett högtidligt möte i
          </note>
          <note>
            Paris.
          </note>
          <note>
            Denna film är bara ett vittnesbörd om vad som händer i Kosovoprovinsen.
            Vi har fått många rapporter inte bara via TV, utan också via radio
            och press, liksom från trovärdiga personer som besökt
          </note>
          <note>
            Kosovo.
          </note>
          <note>
            De etniska och religiösa motsättningarna i Kosovo mellan främst
            serber och albaner har djupa rötter i
          </note>
          <note>
            Balkans historia. Situationen kompliceras av att fakta ibland
            blandas med medveten desinformation, vilket kan göra det svårt
            att bevisa eller vederlägga påståenden om individuella övergrepp.
            Sådana övergrepp, inkl. olika fall av polisbrutalitet, måste emellertid
            påtalas när de klart kan beläggas.
          </note>
          <note>
            Det finns också en annan sorts brutalitet som yttrat sig i mera
            allmängiltiga åtgärder, t.ex.
          </note>
          <note>
            upplösningen i somras av Kosovos parlament och regering, och
            i komplicerade lagar om bl.a. ''hot mot landets territoriella
            integritet'' och mot
          </note>
          <note>
            ''spridande av hat mellan folkgrupper''. Enligt
          </note>
          <note>
            Serbiens nya konstitution har man nu vidgade möjligheter att
            hålla en person i undersökningshäkte ända upp till sex månader.
            Det har också gjorts inskränkningar i pressfriheten.
          </note>
          <note>
            Från regeringens sida har vi gett uttryck för vår oro och upprördhet
            över läget beträffande mänskliga rättigheter i Kosovo i direkta
            samtal på hög nivå med ledningen för både den federala jugoslaviska
            och den serbiska regeringen. Så sent som i förra veckan hade statsministern
            tillfälle att ta upp frågan med Jugoslaviens premiärminister Ante
            Markovic under dennes officiella besök här i Sverige. Vi kommer
            även fortsättningsvis att säga vår mening till dem som har inflytande
            och som vi förhoppningsvis kan påverka.
          </note>
          <note>
            Jugoslavien har, såsom medlem i den europeiska säkerhets- och
            samarbetskonferensen ESK, åtagit sig att iaktta vad som sägs i
            ESKs olika dokument om bl.a. mänskliga rättigheter. Sverige har,
            med stöd härav, påtalat MR-situationen i Kosovo för den jugoslaviska
            regeringen.
          </note>
          <note>
            Regeringen har för närvarande inga planer på att sända en delegation
            till Kosovo. Insikter om förhållanden i främmande länder kan förvärvas
            också på andra sätt än via officiella delegationer.
          </note>
          <note>
            Med hjälp av bl.a. ambassaden i Belgrad följer vi kontinuerligt
            utvecklingen i Kosovo med största uppmärksamhet. Höga svenska
            regeringstjänstemän har träffat både serber och
          </note>
          <note>
            Kosovoalbaner i ledande ställning, här i Sverige såväl som i
            Jugoslavien och informerat sig om situationen. Från kosovoalbansk
            sida har man uttryckt sin stora tillfredsställelse över att Sverige
            visar så stort intresse för Kosovofrågan.
          </note>
          <note>
            När det gäller frågan om politiska flyktingar känner säkert Eva
            Goe s till att det inte är mitt ansvarsområde. Emellertid vill
            jag i detta sammanhang erinra om att varje ansökan om politisk
            asyl utreds för sig på grundval av principen om individuell behandling.
          </note>
          <note>
            Självfallet är vi i regeringen intresserade att ta del av allt
            material om den rådande situationen i
          </note>
          <note>
            Kosovo. Som jag inledningsvis sade, har jag sett den videofilm
            som åberopas i interpellationen.
          </note>
          <note>
            Låt mig till sist uttrycka en stark förhoppning om att parterna
            skall kunna lösa sina problem i en fredlig dialog. Det är den
            enda vägen. Det är faktiskt också den enda vägen för att Jugoslavien
            helt och fullt skall accepteras i det nya Europa och bli medlem
            i Europarådet. Där är kraven på respekt för mänskliga rättigheter
            höga. Men de kraven bör vi kunna ställa också på Jugoslavien,
            som genom åren bidragit med så mycket positivt i den europeiska
            familjen.
          </note>
          <note type="speaker">
            Anf. 2 EVA GOE S (mp):
          </note>
          <note>
            Herr talman! Jag ber att få tacka utrikesministern för svaret.
            Utrikesministern har tecknat en bakgrund som bl.a. visar att Kosovos
            parlament upplöstes den 5 juli 1990. Men redan tidigare, sedan
            flera år tillbaka, har man haft speciella sociala lagar för Kosovoalbaner
            och även speciella straff. Detta har naturligtvis förvärrats efter
            den 5
          </note>
          <note>
            juli. Serbiens polismyndighet utövar direktstyre över hela provinsen.
            Polisen och milisen har öppnat eld mot folk som har demonstrerat
            mot de systematiska inskränkningarna i autonomin.
          </note>
          <note>
            Många har dödats.
          </note>
          <note>
            Tusentals albanska barn och ungdomar har tagits om hand på sjukhus
            för oförklarliga förgiftningar.
          </note>
          <note>
            Jag tog upp detta med vår svenska ambassadör i
          </note>
          <note>
            Jugoslavien när han var här på besök. Han konstaterade att detta
            förekom och att ingen kunde förklara hur det kom sig att det bara
            vara albanska barn som blev förgiftade. Det var ca 6 000 barn.
          </note>
          <note>
            Man kan även se detta på den här filmen, som jag har med mig.
            Jag hoppas att även massmedia och riksdagsledamöter skall se den,
            nu när utrikesministern och UD har sett den, vilket jag vet. Den
            är fruktansvärd. Jag orkade se tio minuter av den när jag satt
            ensam. Man skall nog vara några stycken för att kunna kommentera
            de hemska bilderna.
          </note>
          <note>
            Även yttrandefriheten har begränsats totalt sedan juli. Detta
            på grund av att man har ständiga vakter på tidningshuset och TV-
            och radiohuset. Inga albanska journalister får tillträde. De är
            helt enkelt sparkade från sina arbetsplatser. För övrigt är även
            tiotusentals albaner ute i samhället utan arbete.
          </note>
          <note>
            Det finns många ute i Europa som har kommenterat detta. T.ex.
            en belgisk senator, Vili
          </note>
          <note>
            Kujipers, säger att albanernas situation i
          </note>
          <note>
            Jugoslavien är alarmerande. De är utsatta för en terror utan
            motstycke i Europa av den serbiska polisen. Den är värre än den
            rasistiska regimens i
          </note>
          <note>
            Sydafrika. Man säger att i dag råder terror i Kosovo och risken
            är överhängande för inbördeskrig.
          </note>
          <note>
            Hittills har folk tagit till fredliga medel, men deras tålamod
            tryter. Man försöker t.o.m. skrämma
          </note>
          <note>
            Kosovoalbanerna till tystnad genom att omringa byar, skjuta på
            oskyldiga människor, döda, såra, misshandla och arrestera kvinnor
            och barn. Många försöker fly utomlands, bl.a. till Sverige. Dessa
            flyktingar undan terrorn kräver att bli betraktade som politiska
            flyktingar och vädjar till regeringen och invandrarverket att
            informera sig om vad som händer i Kosovo genom att skicka en delegation
            dit.
          </note>
          <note>
            Jag kom i kontakt med Kosovoalbaner genom att vi har många uppe
            i Västernorrland. Av 400 flyktingar på Norrfjällsviken var 240
            Kosovoalbaner. Jag var där och hälsade på dem i januari. Nu är
            70 % av dem tillbakaskickade. Deras fall har alltså hunnit behandlas
            av invandrarverket, men de har inte betraktats som politiska flyktingar.
            Jag kan konstatera att de är det. Bland flyktingar i allmänhet
            har inga varit så nedgångna och haft sådana sjukdomar som dessa
            Kosovoalbaner där uppe. Det var mycket illa ställt med dem.
          </note>
          <note>
            Som jag ser det tror jag inte man har tagit politisk hänsyn i
            Sverige när man har utvisat 70 %. Den brittiska parlamentsledamoten
            Tony Lloyd deklarar att det Europa vi skall bygga inte tillåter
            förtryck. Vi måste bestämt engagera oss mot den totalitära serbiska
            regimen. Inte förrän Jugoslavien har löst detta problem kan Jugoslavien
            få plats i den europeiska gemenskapen. Vi instämmer i detta.
          </note>
          <note>
            Det är ett medel att utöva påtryckning mot den terror som pågår
            i landet.
          </note>
          <note>
            I år har vi i FN ratificerat konventionen om barnens rättigheter.
            Bilderna på dessa barn som som lider av förgiftning och där man
            ser hur de har konvulsioner och hur de skriker, är fruktansvärda
            att se!
          </note>
          <note>
            Jag tycker att det är fel att man kan tillåta något sådant att
            ske i Jugoslavien -- mitt i Europa -- utan att föra fram saken
            i FN. Vi har engagerat oss i problemen i Asien, Sydafrika och
            Sydamerika. Nu är det dags att vi engagerar oss i vår egen världsdel!
          </note>
          <note>
            Jag vill ännu en gång säga att Jugoslavien står på randen till
            inbördeskrig. Liksom utrikesministern har också jag träffat honorärkonsulerna
            som var är på besök, och de intygade att det förekommer polisterror.
            När jag har pratat med de
          </note>
          <note>
            Kosovoalbaner som finns i Sverige, uppger de att de flera gånger
            har kontaktat utrikesministern och i fyra fem år utarbetat skrivelser,
            velat att utrikesministern skall delta i demonstrationer, osv.
          </note>
          <note>
            När jag läser i utrikesministerns svar att
          </note>
          <note>
            Kosovoalbaner tycker att Sverige visar stort intresse för Kosovofrågan,
            måste jag fråga vad utrikesministern menar. Menar man han massmedia
            och enskilda? Kanske är det tyst diplomati att utrikesministern
            inte syns i dessa sammanhang. Jag vill fråga vad utrikesministern
            har gjort personligen.
          </note>
          <note>
            När man lägger fram det här på FNs bord, bör man komma ihåg att
            de mänskliga rättigheterna också borde röra barnen. Det skall
            förrättas ett val den 9
          </note>
          <note>
            december. Jag undrar om utrikesministern känner till att det
            valet kommer att bojkottas av alla partier utom Serbiens socialistiska
            parti. Detta stämmer ju inte alls överens med begreppet demokrati.
            Jag undrar vad utrikesministern kan göra i detta sammanhang.
          </note>
          <note>
            Anf. 3 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Vad vi har gjort från svensk sida, och hur jag själv
            varit inblandad, framgår i någon mån av mitt svar. Jag kan bara
            upprepa och bedyra att vi självfallet är beredda att även fortsättningsvis
            följa den här frågan med största uppmärksamhet. Jag tror fortfarande
            att vi gör det bäst genom den representation vi har i Jugoslavien,
            och genom att vi fortsätter att påtala övergrepp och protestera
            mot dem.
          </note>
          <note>
            Jag tror att Jugoslavien är så starkt inställt på att bli en
            del av Europa och leva upp till de åtaganden man har gjort, bl.a.
            i ESK-processen, för att bli upptaget i Europarådet, att man kommer
            att göra allt för att komma till rätta med dessa problem annars
            får inte Jugoslavien del av gemenskapen i
          </note>
          <note>
            Europa.
          </note>
          <note>
            Sedan säger Eva Goe s att det är dags att vi börjar uppmärksamma
            problemen också i vår egen världsdel. Det gör vi och det har vi
            gjort tidigare också. Jag tänker t.ex. på Rumänien innan Nicolae
          </note>
          <note>
            Ceausescu föll. Vi tog då upp landets problem i FNs kommissonen
            för mänskliga rättigheter och lyckades få kommittionens att i
          </note>
          <note>
            Europasammanhang ställa sig bakom ESK-
          </note>
          <note>
            processen. Vi sände dit en rapportör för att se vad som hände,
            och den rapportören kommer snart att avlägga en ny rapport, för
            han har fått fortsätta sitt arbete. Beredskapen finns alltså från
            vår sida.
          </note>
          <note>
            Det är väldigt svårt för mig, för att inte säga omöjligt, att
            gå in på enskilda flyktingfall. Jag är helt övertygad om att dessa
            fall prövas med utgångspunkt i vad som kan hända flyktingarna
            om de återvänder hem. Man prövar dessa fall enligt de asylregler
            som gäller i landet.
          </note>
          <note type="speaker">
            Anf. 4 EVA GOE S (mp):
          </note>
          <note>
            Herr talman! Ingen skulle bli gladare, utrikesministern, än jag
            om vi också tog upp denna fråga i kommissionen för mänskliga rättigheter
            och skickade en delegation eller en rapportör till
          </note>
          <note>
            Kosovo i Jugoslavien.
          </note>
          <note>
            I fjol när jag var på utskottsresa till Jugoslavien, fick vi
            mycket ingående information från en jurist som talade om hur allvarligt
            läget var redan då --
          </note>
          <note>
            innan parlamentet upplöstes. Han berättade att kvinnor satts
            i fängelse utan rättegång, utan att ens ha blivit hörda. En del
            av dem hade barn eller var gravida. Det enda dessa kvinnor hade
            gjort var att klaga på tillgången på mat, och blivit rapporterade
            till myndigheterna.
          </note>
          <note>
            Adam Demaci, journalist och författare som har suttit i fängelse
            i drygt 26 år, förklarade att han hade haft kontakt med över 100
            000 människor och uppmanat dem att inte låta sig provoceras av
            de serbiska polismyndigheterna. Man kallar honom för Kosovos Mandela.
            Han vill ha en fredlig lösning av konflikterna, men de serbiska
            ledarna ignorerar honom totalt. Risken är att det utbryter blodbad.
          </note>
          <note>
            Jag har också träffat en journalist som har varit i
          </note>
          <note>
            Sverige och som talat om att han vill starta ett fredsinstitut
            i Jugoslavien. Nu söker man nämligen via olika kanaler komma över
            vapen i de olika republikerna där det råder oro. Det är inte bara
            i
          </note>
          <note>
            Kosovoprovinsen det är oroligt.
          </note>
          <note>
            Jag ser att Jugoslavien står på randen till inbördeskrig om vi
            inte agerar. Jag vill att utrikesministern skall göra ett uttalande
            i denna fråga, precis som amerikanska senatorer har gjort, liksom
            brittiska och belgiska parlamentsledamöter.Kongressmän från Amerika
            har också fördömt förtrycket, statsterrorn och inskränkningarna
            av de mänskliga rättigheterna i
          </note>
          <note>
            Kosovo. Vad jag nu förväntar mig är att utrikesministern går
            till handling.
          </note>
          <note>
            Filmen visar hur människor med gasmasker slår ner en man. Det
            är ungefär 20 stycken som omringar honom -- slår ner honom, lyfter
            upp honom, slår ner honom, lyfter upp honom. Jag kan inte intyga
            att mannen är alban. Men att det förekommer förtryck och brott
            mot de mänskliga rättigheterna är helt uppenbart för den som har
            sett filmen.
          </note>
          <note>
            Jag måste än en gång säga att barnen måste skyddas. De barn som
            har kommit till Sverige och som har varit i Norrfjällsviken och
            nu blivit utvisade påstår ju också att de har fått sprutor i magen.
          </note>
          <note>
            Väldigt konstiga saker har hänt! Sex jurister i
          </note>
          <note>
            Örnsköldsvikstrakten har skrivit och rapporterat om det. Det
            här är inga floskler utan, får man hoppas, en mänsklig redogörelse
            för vad som pågår. Av dem som har återvänt har de flesta varit
            tvungna att gå under jorden.
          </note>
          <note>
            Överläggningen var härmed avslutad.
          </note>
          <note>
            2 § Svar på interpellation 1990/91:71 om det politiska våldet
            i Colombia
          </note>
          <note>
            Anf. 5 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Bengt-Ola Ryttar har i sin interpellation frågat
            vilka åtgärder regeringen avser vidta för att motverka det politiska
            våldet i
          </note>
          <note>
            Colombia.
          </note>
          <note>
            Den politiska bilden av Colombia är i många stycken sammansatt
            och motsägelsefull. Landet har en tradition av formell demokrati
            men också av inre våld och förtryck. Den ekonomiska utvecklingen
            och medelinkomsten ger ett relativt gynnsamt intryck samtidigt
            som ohöljda klyftor i samhället innebär social misär och umbäranden.
          </note>
          <note>
            Kopplingarna mellan det politiska etablissemanget -- jordägarna,
            de extrema högergrupperna, narkotikakartellerna och gerillagrupperna
            -- är komplexa och går i olika riktningar. Välkomna tendenser
            till samhällelig försoning avbryts alltför ofta av nya våldsutbrott.
          </note>
          <note>
            En möjlig utveckling mot politisk öppning och fördjupad demokrati
            motverkas av krafter som eftersträvar ett auktoritärt system med
            bibehållen maktkoncentration.
          </note>
          <note>
            Den situation av våld som i dag ansätter det colombianska samhället
            är djupt tragisk. Ett stort antal människor faller offer för konfrontationer
            i vilka polis och militär, paramilitära grupper, gerilla samt
            narkotikamaffian på olika sätt är inblandade.
          </note>
          <note>
            Situationen för de mänskliga rättigheterna är likaledes fortsatt
            allvarlig. Från flera källor rapporteras om mer eller mindre aktivt
            deltagande, eller tolererande, från delar av militären i samband
            med ageranden som kränker de mänskliga rättigheterna. Ingrepp
            mot gerillan och narkotikahajarna kan ibland tjäna som kamouflage
            för att komma åt personer som anses politiskt misshagliga. Rapporter
            om försvinnanden, politiska arresteringar, mord, tortyr och rättslöshet
            ger anledning till stark oro. Svårigheter och ibland bristande
            vilja och möjligheter att ställa ansvariga till svars är djupt
            otillfredsställande.
          </note>
          <note>
            Colombias president sedan i somras, Cesar
          </note>
          <note>
            Gaviria, har visat en delvis ny och hoppingivande strävan mot
            nationell försoning och samförstånd över partigränserna. Den nya
            regeringen fick en bredare bas med representanter för samtliga
            stora partier inkl. den tidigare gerillagruppen M 19. Trots uppflammande
            stridigheter tycks det också finnas rimliga utsikter till en fortsatt
            fredsprocess mellan regeringen och den gerilla som fortsätter
            sin väpnade kamp.
          </note>
          <note>
            Valet om drygt en vecka till författningsförsamlingen kan bli
            ett betydelsefullt steg mot angelägen politisk förnyelse och fördjupning
            av demokratin. Det ser för närvarande ut som om den nya vänsteralliansen
            kan komma att nå avsevärda framgångar i det förestående valet
            och därmed växa fram som en balanserande tredje kraft i colombiansk
            politik. Bland de viktiga beslut författningsförsamlingen har
            att fatta nämner många kandidater reformeringen av rättsväsendet
            och åtgärder för att stärka respekten för de mänskliga rättigheterna.
          </note>
          <note>
            Den nye presidenten har visat en avsevärd klarsyn inför det komplexa
            MR-läget i landet. Han har bl.a.
          </note>
          <note>
            öppet beskrivit de paramilitära gruppernas verksamhet. Vissa
            initiativ har tagits för att begränsa dessa gruppers utrymme att
            agera. Vidare leder presidentens MR-kontor ansträngningar för
            att inom ordningsmakten öka kunskaperna om och respekten för de
            mänskliga rättigheterna.
          </note>
          <note>
            Förhoppningarna måste nu vara att ytterligare steg i denna positiva
            riktning skall kunna tas.
          </note>
          <note>
            Från svensk sida har vi i FN-sammanhang fortsatt att påtala det
            oroande MR-läget i Colombia. En hänvisning härtill gjordes senast
            för en vecka sedan i det svenska anförandet om mänskliga rättigheter
            i generalförsamlingens tredje utskott. Den svenska delegationen
            vid mötena med FNs MR-kommission har också tagit upp Colombia,
            bl.a. det alarmerande höga antalet försvinnanden.
          </note>
          <note>
            Vi ämnar även framdeles internationellt uppmärksamma det colombianska
            MR-läget och på bästa sätt bidra till ansträngningarna i mellanstatliga
            fora att i Colombia främja respekten för och kunskapen om de mänskliga
            rättigheterna.
          </note>
          <note>
            Nämnas kan vidare att tjänsteförrättande chefen för utrikesdepartementet,
            statsrådet Hjelm-Wallén, efter det colombianska valet tidigare
            i år i ett uttalande underströk vikten av att landets nya regering
            skulle komma till rätta med det allvarliga läget vad gällde respekten
            för de mänskliga rättigheterna.
          </note>
          <note>
            Svenskt bistånd lämnas för att stödja humanitärt arbete i Colombia
            och för insatser i syfte att värna om de mänskliga rättigheterna
            inkl. rätten till facklig verksamhet i landet. Offer för den svåra
            politiska situationen i Colombia bereds i ökande antal en fristad
            i Sverige.
          </note>
          <note>
            Genom FNs narkotikafond ges också stöd till åtgärder mot narkotikahanteringen.
            Sverige verkar allmänt för ökade och mer effektiva ansträngningar
            för att på multilateral basis bekämpa narkotikafaran. Vi har i
            samtal med USA på hög politisk nivå understrukit den vikt vi från
            svensk sida fäster vid internationell samverkan, i synnerhet genom
            FN, för att komma till rätta med narkotikaproblemen.
          </note>
          <note>
            De svenska insatserna jag här har nämnt för att bidra till fred
            och försoning i Colombia kommer självfallet att fortsätta.
          </note>
          <note type="speaker">
            Anf. 6 BENGT-OLA RYTTAR (s):
          </note>
          <note>
            Herr talman! Jag får tacka utrikesministern för svaret, som redovisar
            många bra saker, t.ex. att regeringen är medveten om komplexiteten
            i det colombianska våldet och att knarkvåldet, tvärtemot de framställningar
            som ofta förekommer i massmedia, bara utgör en del av detta våld.
            Det är också bra att utrikesministern vet att kriget mot knarket
            ofta är ett kamouflerat politiskt våld.
          </note>
          <note>
            Det svenska agerandet i FNs generalförsamling har självfallet
            också mitt fulla stöd, liksom insatserna genom FNs narkotikafond.
          </note>
          <note>
            Inriktningen av svenskt bistånd med insatser för mänskliga och
            fackliga rättigheter är riktig, och den bör utvecklas ytterligare.
            Som jag ser det skall det i dagsläget inte ges några andra former
            av bistånd till
          </note>
          <note>
            Colombia. Det är också mycket bra att regeringen har tagit upp
            USAs agerande i Colombia och att detta har skett på hög politisk
            nivå.
          </note>
          <note>
            Utrikesministern framhåller i sitt svar den möjlighet som den
            konstituerande församlingen kan komma att innebära. Genom högsta
            domstolens ställningstagande kommer församlingen att ha utomordentligt
            stora befogenheter, men det är dess värre egentligen inte med
            regeringens goda minne. Regeringens linje har hela tiden varit
            att ge församlingen så små befogenheter och så smal sammansättning
            som möjligt.
          </note>
          <note>
            Ursprungligen krävde regeringen 10 000
          </note>
          <note>
            namnunderskrifter och deponering av 5 miljoner pesos som villkor
            för att man skall få kandidera till författningsförsamlingen.
            Valet den 9 december är alltså inte det politiska etablissemangets
            förtjänst, utan det har tvingats fram mot regeringens vilja och
            genom många års kamp från oppositionen.
          </note>
          <note>
            Om den politiska oppositionen och de folkliga organisationerna
            mot väldigt många odds blir framgångsrika i valet, är risken stor
            att deras företrädare kommer att mördas lika systematiskt som
            Unión Patrióticos företrädare. Detta är naturligtvis något som
            måste förhindras.
          </note>
          <note>
            Allt talar för att om författningsförsamlingen lyckas med sin
            uppgift, så kommer gerillan att lägga ner sina vapen. Författningsförsamlingen
            är därför
          </note>
          <note>
            Colombias stora chans, och jag hoppas verkligen att man nu tar
            den.
          </note>
          <note>
            I sitt svar uttrycker utrikesministern ganska stor optimism om
            den nya administrationens viljeinriktning. Jag kan hålla med om
            att det finns en del bra signaler, men det finns också realiteter
            som pekar i en helt annan riktning.
          </note>
          <note>
            Den 14 november proklamerade Colombias fackföreningsrörelse en
            generalstrejk. Kraven var mänskliga rättigheter och rätt att organisera
            sig, och man motsatte sig den ekonomiska politiken, privatiseringen
            och den arbetsrättsreform som jag beskriver i min interpellation.
            Det är alltså fråga om krav som är högst legitima i en demokrati.
          </note>
          <note>
            Men med stöd av undantagslagarna förbjöd president Gaviria alla
            medier att rapportera om strejken och om dess förlopp. Han beslöt
            också att var och en som deltog i strejken kunde avskedas med
            omedelbar verkan.
          </note>
          <note>
            På grund av censurdekretet är det svårt att veta vad som egentligen
            hände under strejkdagen. Men vi vet i alla fall att en av bondeorganisationerna
            har fått ett fyrtiotal av sina medlemmar arresterade och att två
            har dödats i provinserna Cauca och Sucere.
          </note>
          <note>
            Vi vet också att tre fackföreningar inom teleområdet, på grund
            av sitt deltagande i strejken, har upplösts av regeringen. Hela
            sanningen lär vi väl aldrig få veta, men det här är inte åtgärder
            som stärker Gavirias demokratiska trovärdighet.
          </note>
          <note>
            Tyvärr finns det många länder på jorden där våldet och den mänskliga
            förnedringen är ännu större än i
          </note>
          <note>
            Colombia, men det får inte innebära att vi lämnar
          </note>
          <note>
            Colombia därhän. Jag uppfattar utrikesministerns avslutande försäkran
            som en garanti för att den svenska regeringen inte kommer att
            göra detta.
          </note>
          <note type="speaker">
            Anf. 7 STEN SVENSSON (m):
          </note>
          <note>
            Herr talman! Narkotikan hotar människors liv och hälsa. Narkotikaprofitörerna
            hotar också på sikt hela den sociala, ekonomiska och demokratiska
            utvecklingen i flera länder, inte minst i tredje världen. Hanteringen
            ger dessutom förskräckande exempel på miljöförstöring, rättslöshet
            och våld som en hämningslös narkotikahandel för med sig.
          </note>
          <note>
            En delegation från socialutskottet besökte
          </note>
          <note>
            Colombia i slutet av augusti för att studera de projekt som utrikesministern
            nämnde i sitt interpellationssvar. Vi studerade UNFDACs projekt,
            som syftar till att få bönderna att odla andra grödor.
          </note>
          <note>
            Detta projekt består av fem olika komponenter:
          </note>
          <note>
            rådgivning om nya grödor, förbättrad infrastruktur, dvs. medverkan
            till byggande av vattenkanaler, vägar, broar m.m., organisation
            av samarbetet och bildandet av vänskapsgrupper, stöd till befolkningen
            i form av hälsovårdsprogram, utbildning, familjeplanering, fritidsaktiviteter
            m.m. samt landsbygdsutveckling med kommunikationer, regionalpolitik
            etc.
          </note>
          <note>
            I de områden som berörs av FN-projektet planeras och genomförs
            en samordnad landsbygdsutveckling, som skapar grundförutsättningar
            för förbättrade levnadsvillkor såväl ekonomiskt och socialt som
            kulturellt.
          </note>
          <note>
            Insatserna görs inom såväl jordbruk, kommersialisering, kommunikationer,
            sjuk- och hälsovård som utbildning.
          </note>
          <note>
            Detta projekt har ett mycket stort socialt inflytande. Bondefamiljernas
            totala sociala situation har lyfts. Projektet har med andra ord
            fått karaktär av landsbygdsutveckling i bästa mening.
          </note>
          <note>
            Ett betydelsefullt inslag i den colombianska regeringens krig
            mot knarkmaffian är att strypa tillförseln av kemikalier m.m.
            som behövs för raffineringen. Det är en av hörnstenarna i kampen
            mot kokainet. Dessa lösningsmedel vållar ju enorma miljöproblem,
            eftersom de rinner direkt ut i naturen från alla de laboratorier
            som finns i
          </note>
          <note>
            Andernas djungler. De inledande raffineringsprocesserna skapar
            dessutom slaggämnen som också de vållar stora miljöskador.
          </note>
          <note>
            Avgörande för framgång för detta biståndsprojekt som Sverige
            är med och betalar, är att USA och västvärlden slår sönder narkotikamarknaden.
            Så länge som det finns en efterfrågan, som dessutom betalar bra
            för sig, finns det alltid producenter och distributörer.
          </note>
          <note>
            De slutsatser som vi riksdagsledamöter drog efter att ha varit
            i Colombia under nästan en vecka blev följande.
          </note>
          <note>
            För det första måste hela kedjan från produktion via distribution
            till konsumtion attackeras.
          </note>
          <note>
            Insatserna skall samordnas. Kampen måste vara uthållig.
          </note>
          <note>
            För det andra är FN-projektet i Colombia framgångsrikt och värt
            fortsatt och utökat stöd under lång tidsperiod framöver.
          </note>
          <note>
            Ersättningsodlingar av detta slag är sannolikt den enda framgångsrika
            lösningen för Latinamerika.
          </note>
          <note>
            För det tredje har multilaterala biståndsinsatser större förutsättningar
            att lyckas än bilaterala -- i varje fall på detta område.
          </note>
          <note>
            För det fjärde måste marknaden i västvärlden utrotas genom mer
            verkningsfulla åtgärder.
          </note>
          <note>
            Lagstiftningen måste skärpas. Vi måste få striktare vårdlagar
            och starkare markeringar på påföljdsområdet när det gäller den
            lag som vi i
          </note>
          <note>
            Sverige har stiftat som förbjuder konsumtion av narkotika.
          </note>
          <note>
            För det femte måste informationsinsatser och opinionsbildning
            förstärkas.
          </note>
          <note>
            Jag vill mot denna bakgrund, och mot bakgrund av att utrikesministern
            nämner narkotikaproblemen i sitt interpellationssvar, ställa frågan:
            Delar utrikesministern de slutsatser som jag redovisade alldeles
            nyss? Om så är fallet: Är utrikesministern då beredd att verka
            för att regeringen i sin helhet --
          </note>
          <note>
            jag tänker då i synnerhet på justitie- och socialdepartementen
            -- beredd att hjälpa till att förbättra situationen totalt sett
            ute i världen och trappa upp kampen här i Sverige, så att vi får
            det jag efterlyser, nämligen striktare vårdlagar samt mycket mer
            markerad och bestämd lagstiftning som gör att kriminaliseringen
            av konsumtionen blir mer verkningsfull än vad den är i dag?
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1990/91:74 om svenskt
          </note>
          <note>
            EG-medlemskap och neutralitetsspolitiken
          </note>
          <note>
            Anf. 8 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Gudrun Schyman har frågat mig hur jag definierar
            den svenska neutralitetspolitiken i dag. Hon har också frågat
            mig om jag anser att den svenska neutralitetspolitiken står i
            överensstämmelse med EGs beslut om att samordna sin utrikespolitik
            och hur jag tror att vårt engagemang på nedrustningsområdet och
            i nord--
          </note>
          <note>
            syd-frågorna skulle gå att förena med ett EG-
          </note>
          <note>
            medlem-sskap.
          </note>
          <note>
            Det har ställts många frågor om neutralitetspolitiken och Europafrågorna
            den senaste tiden, här i riksdagen och i massmedia och det är
            bra. Vi befinner oss nu i ett skede av snabba och omvälvande förändringar
            i Europa. Då är det en fördel för oss, en styrka, att vi har en
            livlig debatt om våra möjligheter att bidra till det europeiska
            samarbetet och den gemensamma säkerheten.
          </note>
          <note>
            Frunden för Sveriges utrikes- och säkerhetspolitik under efterkrigstiden
            har ofta sammanfattats som
          </note>
          <note>
            ''alliansfrihet i fred syftande till neutralitet i krig''.
          </note>
          <note>
            Neutralitetspolitiken bygger på en lång historisk tradition.
            Genom ett fast och konsekvent agerande har vi vunnit respekt och
            förtroende för den i vår omvärld. På så vis har den också kunnat
            bidra till stabilitet och fredlig utveckling i vår del av Europa.
          </note>
          <note>
            Som Gudrun Schyman själv påpekar får neutralitetspolitiken inte
            vara statisk eller oförmögen till anspassning i en föränderlig
            verklighet. Aktiva insatser för avspänning, nedrustning och internationell
            solidaritet har varit -- och är alltjämt -- ett viktigt inslag
            i vår säkerhetspolitik. Det vore väl egentligen förunderligt om
            den svenska politiken inte påverkades när murarna rivs, blockmotsättningar
            upphör och Europas politiska karta ritas om.
          </note>
          <note>
            Den centrala uppgift som vi i dag står inför i Europa är att
            skapa ett system för gemensam säkerhet som omfattar alla länder
            och folk i vår världsdel. ESKs nyss avslutade toppmöte i Paris
            framstår härvidlag som en vändpunkt. Fundamentet har lagts till
            en ny alleuropeisk säkerhets- och samarbetsstruktur, där krig
            mellan stormakterna framstår som praktiskt taget uteslutet.
          </note>
          <note>
            Med denna utveckling blir Sveriges möjligheter större att utan
            förfång för neutralitetspolitiken delta i ett närmare samarbete
            av även utrikes- och säkerhetspolitisk karaktär. Det har också
            riksdagens utrikesutskott nyligen konstaterat.
          </note>
          <note>
            Den europeiska gemenskapen och dess medlemsländer spelar en central
            roll i den europeiska samarbetsprocessen. De nya demokratierna
            i Central- och Östeuropa utvecklar nu snabbt ett nära samarbete
            med EG. Vår delaktighet i den fortsatta europeiska utvecklingen,
            och våra möjligheter att påverka den, politiskt, socialt och ekonomiskt,
            skulle självfallet förbättras om vi till fullo deltog i gemenskapsarbetet.
            Detta är bakgrunden till regeringens värdering att ett medlemskap
            i EG med bibehållen neutralitetspolitik ligger i Sveriges nationella
            intresse.
          </note>
          <note>
            Om några veckor inleder EG-staterna sina två regeringskonferenser
            om politisk resp. ekonomisk och monetär union för att ytterligare
            förstärka samarbetet i Gemenskapen. Egentligen är termen politisk
            union missvisande. Vad det handlar om är snarare en förstärkning
            av Gemenskapens institutioner och beslutsstrukturer.
          </note>
          <note>
            Det utrikespolitiska samarbetet kommer sannolikt att utvidgas
            och knytas närmare till det övriga gemenskapsarbetet. Det diskuteras
            också om det nuvarande samrådsförfarandet skall ersättas med verklig
            samordning på vissa områden. Från vissa håll har tankar t.o.m.
            framförts om att bygga ut samarbetet i riktning mot en försvarspolitisk
            roll, men detta har också stött på kategoriskt motstånd från andra
            medlemsstater.
          </note>
          <note>
            Jag har haft många samtal med ledande företrädare för en rad
            EG-länder under de senaste veckorna och månaderna. De har alla
            berättat om ett oerhört spännande arbete med att skapa samarbetsstrukturer
            som är anpassade till
          </note>
          <note>
            Gemenskapens roll i det nya Europa. Samtidigt har jag fått det
            alldeles klara intrycket att de nu förestående regeringskonferenserna
            inte kommer att öppna dörren för ett militärt samarbete eller
            bindande beslut i centrala säkerhetspolitiska frågor.
          </note>
          <note>
            Förutsättningarna för ett medlemskap i EG måste prövas mot förändringarna
            i Europa och utvecklingen i Gemenskapen. Samtidigt förblir, också
            med det nya läget i Europa, neutralitetspolitiken en grundläggande
            faktor för vår utrikes- och säkerhetspolitik.
          </note>
          <note>
            Jag bedömer det som sannolikt att vi, med bibehållen neutralitetspolitik,
            kommer att kunna ta steget till medlemskap i EG. Men ett beslut
            att göra det måste, som utrikesutskottet har påpekat i sitt betänkande
            om Sverige och den västeuropeiska integrationen, bygga på en samlad
            bedömning av de utrikes- och säkerhetspolitiska faktorerna, i
            vilken givetvis ingår utvecklingen inom EG.
          </note>
          <note>
            Ytterst handlar det om vår vilja att bidra till den nya europeiska
            samarbetsordningen och om vår förmåga att påverka vår omgivning.
            Jag ser det som naturligt att vi aktivt medverkar i samarbetet
            när vi kan göra det, inte minst för att också där verka för vidare
            mål om internationell solidaritet och samverkan -- Gudrun Schyman
            nämner två sådana mål; nedrustning och solidariteten i ett nord
            --sydperspektiv.
          </note>
          <note>
            Vi har ett viktigt bidrag att lämna till Europas utveckling och
            till vårt gemensamma stöd till utvecklingen i andra delar av världen.
            Det gör vi bäst genom att delta så fullt och aktivt som möjligt
            i de organisationer som bär upp det europeiska samarbetet.
          </note>
          <note type="speaker">
            Anf. 9 GUDRUN SCHYMAN (v):
          </note>
          <note>
            Herr talman! Jag kan konstatera att utrikesministern och jag
            är överens om en del saker, nämligen att det är bra att vi för
            en diskussion om neutralitetspolitiken och att det behövs en ny
            definition av neutralitetspolitiken, både i vad gäller dess funktion
            i Europa och i världen i övrigt. Vi är inte överens om vad EG
            har för roll i de andra strävanden som vi är överens om, nämligen
            målet med en ny världsordning med fred och nedrustning i världen.
          </note>
          <note>
            Jag gör inte samma bedömning som utrikesministern gör om vad
            EG kommer att bli.
          </note>
          <note>
            Jag tycker inte att talet om EG som en politisk union är missvisande,
            och jag tycker inte heller att det finns något som talar för att
            planerna på att den politiska unionen också kommer att utveckla
            sig till en säkerhetspolitisk och försvarspolitisk union är felaktiga.
            Det finns mycket som talar för att det kommer att bli så.
          </note>
          <note>
            Jag vill ställa några frågor till utrikesministern med utgångspunkt
            i de traktat och de paragrafer som redan finns inom EG och med
            utgångspunkt i de uttalanden som har gjorts under den senaste
            tiden.
          </note>
          <note>
            Den ena frågan gäller Kol- och stålunionens stadgar
          </note>
          <note>
            59:3 som EG-medlemmar måste underkasta sig.
          </note>
          <note>
            Där framgår det att centrala EG-beslut gäller alla.
          </note>
          <note>
            Det handlar om allokering av Gemenskapens resurser i fall av
            allvarlig brist på någon produkt inom dess jurisdiktion. Det innebär
            att en EG-
          </note>
          <note>
            medlem i kris eller krigstid kan tvingas leverera strategiska
            varor till annan EG-medlem på ett sätt som jag menar står i strid
            med Haagkonventionen om neutrala staters beteende. Jag vet inte
            om utrikesministern anser att detta är förenligt med neutralitetspolitik.
            Enligt Euratoms stadgar, § 52, är EG-medlem förpliktigad att underkasta
            sig
          </note>
          <note>
            Euratoms gemensamma försörjningspolitik och optionsprivilegium
            beträffande malm, råvaror och speciellt klyvbart material. Det
            innebär att det knappast, enligt min uppfattning är förenligt
            med en trovärdig neutralitetspolitik såsom den är definierad i
            Haagkonventionen. Det kan knappast heller stämma med den svenska
            uppfattningen om att kärnvapen skall förbjudas och att kärnkraften
            skall avvecklas. Tycker utrikesministern att detta är förenligt
            med den svenska neutralitetspolitiken?
          </note>
          <note>
            När det gäller frågan om politisk union vill jag framhålla vad
            EG-kommissionens ordförande
          </note>
          <note>
            Jacques Delors har sagt för EG-parlamentet. Han hävdar att det
            kommer att bli en chock för medlemmarna i de nationella parlamenten
            när det går upp för dem att 80 % av all ekonomisk, social och
            skatteteknisk lagstiftning inom de kommande tio åren kommer från
            EG och inte från de lagstiftande församlingarna i medlemsländerna.
          </note>
          <note>
            Detta är ett uttryck för just den politiska union som man nu
            är i färd med att förverkliga.
          </note>
          <note>
            Vidare har vi frågan om det också skall bli en försvarspolitisk
            union. Det är många som har uttalat att det är naturligt att en
            sådan politisk union också följs av en samordning av säkerhetsoch
            försvarsfrågorna och en samordning av de militära styrkorna. Jaceues
            Delors sade också i september i en intervju i tidningen Liberation
            att
          </note>
          <note>
            Gulfkrisen utgör en klar appell för ett
          </note>
          <note>
            Försvarseuropa. Den visar att det har varit önskvärt att gemenskapen
            skaffat sig en interventionsstyrka. Vidare frågade han om det
            är möjligt att diskutera en politisk union och gemensamt handlade
            i utrikespolitiska frågor utan att ta upp säkerhets- och försvarsfrågorna.
          </note>
          <note>
            Samma månad sade EGs ministerråd i ett dokument om Gulfkrisen
            att Europeiska gemenskapen och dess medlemsstater redan har klart
            deklarerat att man betraktar alla aggressionshandlingar mot ett
            eller flera av medlemsländerna som handlingar riktade mot samtliga.
          </note>
          <note>
            I Svenska Dagbladet samma månad konstaterade
          </note>
          <note>
            Jacques Delors att EG borde skaffa sig en militär insatsstyrka.
            Enligt Delors måste man förhindra att konflikter blossar upp i
            tredje världen, och därför är en EG-insatsstyrka inte bara nödvändig
            utan också en logisk följd av utvecklingen.
          </note>
          <note>
            Vi kan i nr 37 i tidningen Från Riksdag &amp;
          </note>
          <note>
            Departement läsa en intervju med EG-
          </note>
          <note>
            ambassadören i Sverige Ivo Dubois. På frågan hur pass troligt
            det är att EG verkligen får en egen militär organisation svarar
            han: ''EG kommer att få en militär organisation som komplement
            till sin gemensamma utrikes- och säkerhetspolitik, men det kommer
            att ta tid. Målet är en federation.''
          </note>
          <note>
            Det är många som har uttryckt samma sak. När man talar med företrädare
            för EG och när man talar med personer i Bryssel om den här utvecklingen
            anses detta vara en självklarhet, precis som det alltid har varit
            en självklarhet att ekonomiska stormakter också skaffar sig en
            försvars- och utrikespolitiskt verksam gren. Så har det alltid
            sett ut i historien. Jag kan inte förstå vad det är som gör att
            utrikesministern inte tror att detta skall bli verklighet, när
            den historia vi har bevittnat det senaste halvåret visar precis
            på att tankarna på den monetära och ekonomiska unionen har pressats
            fram med utgångspunkt i utvecklingen i Östeuropa. Det som har
            hänt i
          </note>
          <note>
            Gulfen har resulterat i att dessa frågor har kommit upp på dagordningen
            tidigare. Det EG som Sverige skall ansluta sig till som medlem,
            om det går som bl.a. regeringen vill, är inte dagens EG utan det
            framtida EG som är just det EG som jag har talat om. Jag kan inte
            förstå hur detta inte skulle kunna bli verklighet. Vad är det
            som talar för att detta inte kommer att bli verklighet?
          </note>
          <note>
            Anf. 10 MARGARETHA AF UGGLAS
          </note>
          <note>
            (m):
          </note>
          <note>
            Herr talman! Det är medlemsländerna som bestämmer EGs utveckling.
            Därför är det betydligt viktigare att tala och lyssna till vad
            som sägs i de olika huvudstäderna i medlemsländerna än att lyssna
            på olika enskilda uttalanden av nog än så viktiga kommissionärer
            i Bryssel.
          </note>
          <note>
            Till skillnad från Gudrun Schyman delar jag i huvudsak utrikesministerns
            bedömningar i hans svar på Gudrun Schymans interpellation. Men
            jag önskar dock att det hade funnits en större betoning och framför
            allt en klar utsaga att grunden för EGs tillkomst är själva strävan
            efter fred i Europa. EG
          </note>
          <note>
            tillkom ju efter det fruktansvärda andra världskriget som en
            klar politisk viljeyttring av ledande framstående politiker i
            Europa: aldrig mera krig mellan broderfolken. Denna fredstanke
            har vi i Sverige all anledning att dela och sluta upp kring. Denna
            fredstanke är även i dag så kolossalt viktig för Central- och
            Östeuropa, där konflikter mellan människor och folk har fått ligga
            olösta under förtryckets stela yta och nu gör sig märkbara.
          </note>
          <note>
            Också för folken i Centrala- Östeuropa är det europeiska samarbetet,
            den europeiska integrationen, ett hopp och en möjlighet att kunna
            övervinna de konflikter som är olösta. Jag tycker att det är beklagligt
            att Gudrun Schyman inte alls kan se detta och den möjlighet som
            det innebär för de nya demokratierna i Centraleuropa.
          </note>
          <note>
            EG med sin styrka och den möjlighet till ekonomisk utveckling
            och tillväxt är också hoppet för folken i
          </note>
          <note>
            Central- och Östeuropa om att få hjälp i de stora svårigheter
            som nu väntar dem och som jag tror att vi här i Sverige långsamt
            kommer att bli allmera medvetna om. EG har en mycket stor roll
            att spela i det avseendet.
          </note>
          <note>
            Jag tycker för min del att det vore tragiskt om det fredsälskande
            Sverige inte skulle få en möjlighet att fullvärdigt kunna bidra
            till detta nya fredliga
          </note>
          <note>
            Europa, samarbetet med uppbyggandet av det nya fredliga Europa.
          </note>
          <note>
            I ett hänseende håller jag dock med Gudrun
          </note>
          <note>
            Schyman. Jag tycker att det är litet slarvigt uttryckt i utrikesministern
            svar, att termen politisk union är missvisande. Termen politisk
            union har funnits med mycket länge, även i EG-bygget, som något
            slags mål. Det har aldrig definierats. Det något slags mål och
            begrepp som talar om åt vilket håll man siktar.
          </note>
          <note>
            Långsamt fyller man termen med innehåll. Det går stegvis. EG
            är traktatbundet. Det är möjligt att se var EG står i dag. Det
            är faktiskt möjligt att med en viss sannolikhet redan i dag överblicka
            vart EG
          </note>
          <note>
            kommer att gå.
          </note>
          <note>
            Jag delar utrikesministerns bedömning att vi kommer att se ett
            förstärkt utrikespolitiskt samarbete. Det kommer att fortsätta
            att i huvudsak vara av mellanstatlig karaktär, dvs.
          </note>
          <note>
            konsensusprincipen kommer att vara vägledande.
          </note>
          <note>
            När det gäller militära frågor eller militärpolitik kommer det
            alliansarbete som bedrivs inom Nato att fortsätta att ta hand
            om de frågorna. Vi har även den västeuropeiska unionen där bara
            en del av EG-
          </note>
          <note>
            staterna är med. Även där finns ett instrument.
          </note>
          <note>
            Jag menar således att allt i dag talar för att det resultatet
            av regeringskonferenserna -- vilket vi nog kommer att få ökad
            klarhet under december och framför allt under nästa halvår --
            kommer att innebära att vad min partiordförande kallar den hårda
            kärnan i den svenska neutralitetspolitiken kommer att kunna förenas
            med ett medlemsskap i
          </note>
          <note>
            EG.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1990/91:89 om
          </note>
          <note>
            Boforsaffären
          </note>
          <note>
            Anf. 11 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Jag måste erkänna att jag blev litet besviken. Jag
            hade räknat med ett meningsutbyte mellan Gudrun Schyman och Margaretha
            af
          </note>
          <note>
            Ugglas, men det får vi väl ta en annan gång.
          </note>
          <note>
            Gudrun Schyman har med anledning av en nyutkommen bok ställt
            ett antal frågor till mig som har anknytning till Bofors kontrakt
            med Indien om fälthaubitssytem FH 77 B.
          </note>
          <note>
            I ett interpellationssvar till Per Gahrton den 1
          </note>
          <note>
            december 1989 har jag gett en utförlig redogörelse för regeringens
            befattning med Bofors haubitsaffär med Indien. Vid en offentlig
            utfrågning i konstitutionsutskottet den 3 april i år har jag vidare
            redovisat de personliga kontakter jag haft i detta ärende. Jag
            utgår från att Gudrun Schyman har tagit del av dessa redogörelser,
            varför jag här kan fatta mig ganska kort.
          </note>
          <note>
            Gudrun Schyman frågar vilka indikationer som fanns inom UD i
            augusti 1987 om att provisionspengar gått tillbaka till Boforscheferna
            själva. Svaret är alldeles klart. Några sådana uppgifter har varken
            då eller senare varit kända för
          </note>
          <note>
            UD. Någon anledning att vidarebefordra sådana uppgifter till
            svensk polismyndighet har således inte förelegat.
          </note>
          <note>
            Som jag sade i konstitutionsutskottet den 3 april fick vi i september
            1987 på omvägar höra att premiärminister Rajiv Gandhi skulle ha
            förklarat sig nöjd med de uppgifter som Bofors då hade lämnat.
            Jag är förhindrad att här gå in på hur vi fick denna information.
          </note>
          <note>
            Herr talman! Detta är kanske mot reglerna, men jag fick just
            nu ett så pass glädjande meddelande att jag ändå vill vidarebefordra
            det till kammaren.
          </note>
          <note>
            Samtliga Bagdadsvenskar lyfte 11.05 lokal tid, dvs.
          </note>
          <note>
            09.05 svensk tid. De landar på Arlanda strax före kl. 16.00.
            Jag är övertygad om att alla här och att hela svenska folket fylls
            av glädje och lättnad på samma sätt som jag gör.
          </note>
          <note>
            I den bok av Henrik Westander som Gudrun
          </note>
          <note>
            Schyman refererat till, citeras åtskilliga uppgifter som uppges
            vara hämtade från sekretessbelagda
          </note>
          <note>
            UD-handlingar. Jag kan inte här kommentera innehållet i bilagorna
            i Westanders bok av sekretesskäl. Jag vill dock bekräfta att jag
            hade ett andra möte med biträdande indiske utrikesministern Natwar
            Singh i New York den 30
          </note>
          <note>
            september 1987. Detta ledde till att jag vid återkomsten till
            Sverige ånyo uppmanade Nobel
          </note>
          <note>
            Industriers koncernchef Anders Carlberg att se till att Bofors
            lämnade alla de uppgifter till den indiska regeringen som denna
            krävde.
          </note>
          <note>
            Gudrun Schyman frågar varför regeringen inte
          </note>
          <note>
            ''korrigerade de av Bofors lämnade uppgifterna om att mutor och
            mellanhänder aldrig förekommit''.
          </note>
          <note>
            Frågan bottnar i ett missförstånd. Regeringen deltog inte i affärskontakterna
            mellan Bofors och den indiska regeringen och var ingen part i
            affären, vilket jag och utrikeshandelsminister Anita Gradin understrukit
            i ett otal sammanhang. Jag och andra regeringsföreträdare har
            vidtagit stora ansträngningar för att få den s.k. Boforsaffären
            uppklarad. Något ansvar för de uppgifter som
          </note>
          <note>
            Bofors lämnat till de indiska myndigheterna kan vi dock inte
            ta.
          </note>
          <note type="speaker">
            Anf. 12 GUDRUN SCHYMAN (v):
          </note>
          <note>
            Herr talman! Låt mig få börja med att säga att jag uttrycker
            samma glädje som Sten Andersson när det gällder Bagdadsvenskarna.
          </note>
          <note>
            Låt mig också få säga till Sten Andersson, som uttryckte sin
            besvikelse över att han inte fick höra på ett meningsutbyte över
            mellan Margaretha af
          </note>
          <note>
            Ugglas och mig, att jag är djupt besviken över att det inte blev
            något meningsutbyte mellan utrikesministern och mig. Det är ganska
            upprörande och nonchalant att å ena sidan säga att man välkomnar
            den här debatten -- den är verkligen välkommen med tanke på den
            politiska situationen i landet i dag -- och å andra sidan inte
            gå upp och diskutera och bemöta frågan. Det är häpnadsväckande
            och fruktansvärt nonchalant. Jag kan inte förstå hur man kan uppföra
            sig på det sättet som ansvarig minister i dessa frågor.
          </note>
          <note>
            Så till denna fråga där jag hoppas kunna få ett mera upplyftande
            och fruktbart meningsutbyte. Jag är inte nöjd med interpellationssvaret
            och vill därför ställa flera frågor. Våren/sommaren 1987 begärde
            utrikesministern att Bofors skulle berätta vilka som har tagit
            emot Boforspengar. Gång på gång framfördes detta. I olika tal
            i olika sammanhang sade utrikesministern att vapenbyken skulle
            tvättas. Det gjordes en ganska stor affär av detta politiskt.
          </note>
          <note>
            I interpellationssvaret bekräftar utrikesministern att han träffade
            Indiens biträdande utrikesminister
          </note>
          <note>
            Natwar Singh den 30 september 1987. Enligt boken som jag har
            refererat till i interpellationen meddelade Natwar Singh att Bofors
            väntades lämna mer information som sannolikt skulle vara, enligt
            ett dokument i boken, besvärande för både
          </note>
          <note>
            Indien och Sverige. Jag har frågat vad som egentligen menas med
            det. Det står nämligen inte besvärande för Bofors utan för Indien
            och Sverige.
          </note>
          <note>
            Det här följdes av att utrikesministern kallade till sig Anders
            Carlberg och frågade honom om kongresspartiet hade tagit emot
            pengar. Sedan tystnade kritiken mot Bofors och övergick snarare
            till någon form av försvar för Bofors agerande. I
          </note>
          <note>
            t.ex. ett KU-förhör sade utrikesministern i april
          </note>
          <note>
            1990 att det ännu inte fanns något som bevisade att det skulle
            ha förekommit något otillbörligt förfarande när det gäller mellanhänder.
            Detta sägs trots att Gandhi och Palme i oktober 1985 hade krävt
            att Bofors skulle ta bort alla mellanhänder.
          </note>
          <note>
            Tre veckor senare, i november samma år, skrev
          </note>
          <note>
            Bofors kontrakt med en helt ny mellanhand som skulle få 3 % av
            kontraktsvärdet. Samtidigt sade utrikesministern att det inte
            är bevisat att Bofors gjort något otillbörligt.
          </note>
          <note>
            En annan sak som jag vill ta upp igen är den RRV-
          </note>
          <note>
            rapport som har varit hemligstämplad och där det framgår att
            merparten av provisionen har gått till ett företag som kontrollerades
            av en indier. Det visste alltså den svenska regeringen. Samtidigt
            ljög
          </note>
          <note>
            Bofors och sade att man inte hade betalat ut pengar till någon
            indier. Det var ett påstående som upprepades av Rajiv Gandhi i
            massmedia i både
          </note>
          <note>
            Indien och Sverige. Jag ställer åter frågan: Varför teg den svenska
            regeringen om detta?
          </note>
          <note>
            En annan oklarhet i Indienaffären gäller den förre brittiske
            premiärministern Edward Heath. Vilken roll hade han egentligen?
            Enligt KU-förhören meddelade han ett besked från Gandhi om att
          </note>
          <note>
            Gandhi var nöjd med den information som Bofors hade lämnat. Jag
            har i interpellationen frågat vem det här beskedet lämnades till.
            Det har jag inte fått något svar på. Jag undrar varför Sten Andersson
            är förhindrad att ge svar på den frågan.
          </note>
          <note>
            I boken sägs det att Heath antagligen arbetade på uppdrag av
            Bofors mellanhänder och att hans syfte var att mörklägga den här
            affären. Jag ställer naturligtvis frågan: Reagerade inte Sten
            Andersson över att Heath plötsligt dök upp i Boforsaffären?
          </note>
          <note>
            Vad hade han egentligen med saken att göra?
          </note>
          <note>
            Jag skall summera de här nya frågorna som jag hoppas att jag
            får ett svar på eller åtminstone kommentarer till varför jag inte
            får svar. Är det riktigt att Natwar Singh den 30 september 1987
            sade att Bofors förväntades lämna uppgifter som sannolikt skulle
            vara besvärande för både Indien och Sverige? Hur reagerade utrikesministern
            på det här beskedet, och var det detta besked som var anledningen
            till att Anders Carlberg två dagar senare fick frågan om det hade
            gått pengar till kongresspartiet? Varför upplyste inte den svenska
            regeringen inte den indiska regeringen om vad som stod i RRV-rapporten,
            som ju klart och tydligt visade att Bofors ljög om frågan om mellanhänderna?
          </note>
          <note>
            Slutligen vill jag fråga: Anser utrikesministern fortfarande
            att det ännu inte är bevisat att Bofors agerat felaktigt när företaget
            tre veckor efter sitt löfte om att det inte skulle förekomma mellanhänder
            tecknade ett nytt kontrakt med mellanhänder? Anser utrikesministern
            fortfarande att Bofors har agerat på ett tillbörligt sätt, eller
            vill
          </note>
          <note>
            Sten Andersson i dag ta tillfället i akt att rikta kritik mot
            Bofors? Anser Sten Andersson att den här vapenbyken nu är tvättad?
            Om inte, vad tänker
          </note>
          <note>
            Sten Andersson göra för att få den tvättad?
          </note>
          <note>
            Anf. 13 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Jag tycker mycket om människor, även riksdagsledamöter,
            som är så hetlevrade. Det var verkligen inte meningen att reta
            upp Gudrun
          </note>
          <note>
            Schyman. Det var heller inte min mening att vara nonchalant genom
            att låta bli att svara i den föregående debatten. Jag gjorde en
            taktisk miss.
          </note>
          <note>
            Jag trodde nämligen att det skulle bli ett meningsutbyte mellan
            Gudrun Schyman och
          </note>
          <note>
            Margaretha af Ugglas som jag skulle kunna haka på. Därmed var
            den frågan avklarad.
          </note>
          <note>
            Jag skall kommentera detta och göra det så öppet som det någonsin
            är möjligt att göra. Först och främst är det riktigt att jag har
            sagt, och upprepat många gånger, att vapenaffärsbyken skall tvättas
            ordentligt och offentligt. När jag sade det första gången visste
            vi inte hur många trasor det fanns i den här byken. Sedan har
            den ena trasan efter den andra kommit fram. Men jag menar fortfarande
            allvar med det som jag har sagt. Det är inte tomma ord.
          </note>
          <note>
            Själva vapenaffärerna som sådana eller förmedlandet och prövningen
            av dem ligger inte under mitt ansvar annat än ur säkerhetspolitisk
            och utrikespolitisk aspekt, vilket är viktigt nog. Men jag har
            ändå mycket starkt engagerat mig i regeringens ansträngningar
            att skapa största möjliga klarhet både om olika uppgifter om oegentlig
            vapenexport och om hur Bofors Indienaffär har gått till. Jag skall
            rekapitulera några av dessa åtgärder och vara så öppen som det
            går att vara utan att bryta mot sekretessbestämmelserna.
          </note>
          <note>
            På mitt initiativ tillsattes medborgarkommissionen i april 1987.
            Den fick fri tillgång till all dokumentation som vi har på utrikesdepartementet.
            I maj samma år fattade regeringen det egentligen unika beslutet
            att låta riksrevisionsverket gå igenom Bofors internationella
            betalningar, trots att det inte förelåg den minsta misstankte
            om brott i Sverige. Det var alltså en unik åtgärd. Den handlingen
            var i och för sig föremål för både utrikessekretess och affärssekretess.
            Vi beslöt att släppa utrikessekretessen för att ge den indiska
            regeringen så mycket information som möjligt, medan vi däremot
            inte släppte affärssekretessen med hänsyn till inte i första hand
            Bofors utan till alla svenska exportföretag som har att lämna
            uppgifter som de inte vill ha ut till riksbanken.
          </note>
          <note>
            Det är riktigt att regeringen sedan enträget uppmanat Nobel Industrier
            att svara på de frågor som har ställts om haubitsaffären, i första
            hand givetvis frågorna från Indiens regering. Det är alltså motparten
            i affären. Den andra parten är Bofors och inte den svenska regeringen.
            I månadsskiftet augusti--september tog jag själv kontakt med
          </note>
          <note>
            Nobelledningen. Det har fått den här konspirativt lagde författaren
            att dra felaktiga slutsatser. Jag skall tala om precis vad som
            hände.
          </note>
          <note>
            Den 25 augusti begärde den biträdande indiske utrikesministern
            Natwar Singh ett samtal mellan fyra ögon då vi bevistade generalförsamligens
            möte i New York. Det blev några fler ögon, men vi fick ett samtal.
            Han gjorde då alldeles klart för mig att det var ett önskemål
            från Rajiv Gandhi att Sverige inom en vecka skulle se till att
            de begärda informationerna lämnades, annars skulle det allvarligt
            påverka relationerna mellan Sverige och
          </note>
          <note>
            Indien. Det är från detta tillfälle som uttrycket besvärande
            för Indien och Sverige kommer. Det var vad som sades vid det tillfället.
          </note>
          <note>
            Det ledde till att jag omedelbart efter att jag hade kommit hem
            tog kontakt med Anders Carlberg, chefen för Bofors. Jag kallade
            upp honom till utrikesdepartementet. Vi möttes den 28 augusti.
          </note>
          <note>
            Jag sade till honom att det låg i både Sveriges och företagets
            intresse att dessa uppgifter lämnades.
          </note>
          <note>
            Och vid ett TV-framträdande som vi hade tillsammans i Helsingfors
            pressade jag honom, och han lovade att Bofors skulle lämna uppgifterna.
          </note>
          <note>
            Det skedde också. Man skickade en delegation till
          </note>
          <note>
            Indien.
          </note>
          <note>
            Det var efter det delegationsbesöket och de uppgifter som då
            lämnades som det på flera olika sätt, genom den indiske ambassadörens
            sätt att uppträda och tala till oss, genom ett BBC-program i England
            och genom detta meddelande via en privatperson i Sverige, som
            jag fick reda på att
          </note>
          <note>
            Heath också hade medverkat. Hur Heath hade kommit in i detta
            har jag inte den minsta aning om.
          </note>
          <note>
            Jag bara konstaterar att vi fick det meddelandet.
          </note>
          <note>
            Och det har inte den minsta betydelse för bedömningen av fallet
            vem denna privatperson var.
          </note>
          <note>
            Min taletid är slut, men jag har mer att säga, så om
          </note>
          <note>
            Gudrun Schyman så vill vara snäll och gå upp i talarstolen så
            får jag möjlighet att återkomma.
          </note>
          <note type="speaker">
            Anf. 14 GUDRUN SCHYMAN (v):
          </note>
          <note>
            Herr talman! Jag skall inte göra samma taktiska miss som Sten
            Andersson och sitta kvar i bänken.
          </note>
          <note>
            Jag undrar bara vilken taktik det var. Jag ser Sten
          </note>
          <note>
            Andersson som en mycket slipad politiker som har varit med i
            politiken betydligt längre än jag. Man kan verkligen undra vilken
            taktik som ligger bakom, men vi kan ha den debatten vid ett annat
            tillfälle och hoppas på ett bättre resultat.
          </note>
          <note>
            Uttalandet om att byken skall tvättas ordentligt och offentligt
            vet jag att Sten Andersson har upprepat vid flera tillfällen.
            En anledning till att detta uttalande inte är trovärdigt är att
            man inte ville lämna ut RRV-rapporten. Jag har diskuterat den
            vid många tillfällen här i kammaren, både med Sten
          </note>
          <note>
            Andersson och med Anita Gradin, och jag har undrat och förundrat
            mig över att inte regeringen har varit villig att släppa på affärssekretessen.
            Jag har flera gånger uttalat att det är ett tydligt exempel på
            vems intressen man företräder i den här affären.
          </note>
          <note>
            Sten Andersson säger att det är viktigt att behålla affärssekretessen
            eftersom den gäller för alla exportföretag och att man annars
            skulle mista sin trovärdighet i alla exportföretags ögon. Jag
            tycker inte att det är ett hållbart resonemang eftersom det här
            är en exceptionell affär där man har all anledning att befara
            olagligheter och oegentligheter. Affären kom att utspelas på så
            hög nivå -- det handlar om regeringars fall -- att det finns all
            anledning att vidta extraordinära åtgärder.
          </note>
          <note>
            Dessa extraordinära åtgärder kunde ingen annan än den svenska
            regeringen vidta.
          </note>
          <note>
            Det här har varit föremål för prövning i konstitutionsutskottet
            vilket har lett till att regeringen senare har lämnat ut rapporten.
            Jag anser att det borde dra eftertankens kranka blekhets skimmer
            över debatten. Jag vet också att det finns en stor opinion utanför
            den här församlingen och utanför regeringen som har ställt sig
            mycket frågande till hanteringen.
          </note>
          <note>
            Sedan vill jag ta upp frågan om samtalen med
          </note>
          <note>
            Natwar Singh och inkallandet av Anders Carlberg.
          </note>
          <note>
            Jag delar inte utrikesministerns uppfattning om att författaren
            är konspiratorisk. Jag tycker att han, med samma glöd som Sten
            Andersson säger sig ha när det gäller att tvätta vapenbyken offentligt
            och ordentligt, gett sig i kast med dessa uppgifter.
          </note>
          <note>
            Frågan kvarstår ändå: Varför ställdes frågan till
          </note>
          <note>
            Anders Carlberg huruvida pengarna hade gått till kongresspartiet?
            Vad har den diskussionen med det hela att göra?
          </note>
          <note>
            Jag vill naturligtvis ställa fler frågor, och det får jag göra
            efter det att Sten Andersson i nästa inlägg har svarat på mina
            tidigare frågor.
          </note>
          <note>
            Anf. 15 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Jag vet inte om vi skall fortsätta diskussionen
            om nonchalans och taktisk miss. Jag skall öppet erkänna att jag
            såg fram mot ett upplivande meningsutbyte mellan Gudrun
          </note>
          <note>
            Schyman och Margaretha af Ugglas, men det kom aldrig. Det var
            det som var misstaget från min sida.
          </note>
          <note>
            Det var ingen ovilja att ge mig in i debatten.
          </note>
          <note>
            Gudrun Schyman talar om eftertankens kranka blekhet. Det är egendomligt,
            för vi har haft många frågestunder och interpellationsdebatter
            om det här, men ibland hjälper inte lektioner. Vi har talat om
            precis vad det var som föranledde regeringen att inte häva affärssekretessen.
            Svenska exportföretag har inte någon skyldighet -- det är inte
            lagligt reglerat -- att lämna uppgifter om sina utlandsaffärer,
            men de lämnar ändå uppgifter. De skulle aldrig lämna uppgifter
            om de befarade att de skulle offentliggöras.
          </note>
          <note>
            Det är en helt annan sak om man misstänker olagligheter, för
            då kommer åklagaren in i bilden.
          </note>
          <note>
            Då hävs självfallet affärssekretessen. Att vi sedan ändå hävde
            den i det här fallet berodde på att uppgifterna redan hade kommit
            ut och då fanns det ingen anledning att låtsas att det fortfarande
            var hemligt.
          </note>
          <note>
            När det gäller författaren har jag respekt för hans vilja att
            blotta sanningen, men jag ger inte vika en tum från omdömet att
            han är något konspirativt lagd. En del av hans arbeten betalas
            dessutom av
          </note>
          <note>
            UD. Vi lever egentligen i ett underbart land.
          </note>
          <note>
            Jag kan tala om -- det var uppe på listan förrut --
          </note>
          <note>
            att en åtgärd som jag personligen bidrog till var att utreda
            krigsmaterielinspektörens fögderi. Jag satte en av de bästa ambassadörerna
            på uppgiften. Han visade då -- det kan jag egentligen inte tala
            om för det är litet genant, men det är så få här i kammaren --
            att Svenska Freds, som Henrik
          </note>
          <note>
            Westander tillhör, får anslag av UD. Det tycker jag
          </note>
          <note>
            Svenska Freds skall ha för att granska vårt fögderi, bl.a. i
            det här ärendet.
          </note>
          <note>
            Föreningen fick tillräckligt stora anslag för att kunna köpa
            utländsk litteratur där man försöket kartlägga vad som sker på
            vapenaffärsområdet.
          </note>
          <note>
            Organisationen fick så stora anslag att hade större förutsättningar
            än krigsmaterielinspektören att följa vad som hänt. Det ändrade
            vi naturligtvis omedelbart, samtidigt som vi såg till att en av
            våra allra bästa ambassadörer blev krigsmaterielinspektör.
          </note>
          <note>
            Varför frågade jag om pengarna, undrade Gudrun
          </note>
          <note>
            Schyman. Jag skall berätta öppet om det också. Jag tog upp frågan
            med Anders Carlberg den 28 augusti
          </note>
          <note>
            1987. Jag hade aldrig träffat honom tidigare.
          </note>
          <note>
            Genom att jag i mitt långa politiska liv har haft mångsidig och
            mångfaldig beröring med människor som jag inte har känt tidigare
            har jag fått en ganska stor människokännedom. Jag sade till honom
            att jag har kommit till den slutsatsen att han verkligen försöker
            klara upp den här affären och om jag har misstagit mig så måste
            han vara en av de största skojare som jag träffat.
          </note>
          <note>
            Jag ställde honom också vid ett tillfälle inför påståendet --
            ibland är det så att raka och till hälften oförskämda frågor kan
            få en människa att blotta sig -- att det förekom rykten om pengar
            som hade lämnats till kongresspartiet. Jag hade inte det minsta
            belägg för, och inte har jag det nu heller, att något sådant hade
            förekommit.
          </note>
          <note>
            Det här har Henrik Westander tagit fasta på och gjort ett stort
            nummer av. Så ligger det till och inte på något annat sätt.
          </note>
          <note type="speaker">
            Anf. 16 GUDRUN SCHYMAN (v):
          </note>
          <note>
            Herr talman! Eftersom tiderna för inlägg blir kortare och kortare
            så lämnar vi själva tekniken om debattritualerna.
          </note>
          <note>
            Sten Andersson säger att om det föreligger olagligheter så finns
            det anledning att ingripa. Man kan väl åtminstone tala om oegentligheter
            i den här frågan. Jag menar att det finns anledning att ingripa
            när oegentligheterna leder till katastrofala sådana konsekvenser
            som i det här fallet och när det fanns uttryckliga krav från den
            indiska regeringen att få se på dessa uppgifter. Sten Andersson
            säger att man hävde sekretessen, eftersom uppgifterna i alla fall
            hade kommit ut. Det gjorde man ju inte till en början. Uppgifterna
            publicerades i bl.a. Dagens
          </note>
          <note>
            Nyheter och man vägrade hårdnackat att lämna ut uppgifterna.
            Det var först efter en behandling i konstitutionsutskottet som
            regeringen fick klart för sig att man borde ha lämnat ut dem,
            vilket den då också gjorde,efter det att en majoritet av konstitutionsutskottets
            medlemmar sade att det här borde man ha lämnat ut.
          </note>
          <note>
            När det gäller frågan om anslag till fredsorganisationer, till
            Svenska Freds- och skiljedomsföreningen, tycker jag att det är
            alldeles utmärkt att vi har den ordningen i Sverige. Den skall
            vi vara rädda om, och vi skall försöka sprida den internationellt.
            Det tror jag vi är rörande överens om. Att man i detta fall fick
            möjligheter att köpa in bättre information än KMI visar att de
            fristående -- utanför regeringen -- som aktivt arbetar med de
            här frågorna prioriterar annorlunda. De tycker att vapenexportfrågan
            är av så stor vikt att man vill satsa mycket pengar och resurser
            på den, vilket man inte tyckte inom regeringskansliet under lång
            tid.
          </note>
          <note>
            Man lät det hela gå med vänster hand. Det föregick också en mängd
            oegentligheter där. Hade inte fredsorganisationerna funnits och
            rotat i de här vapenexportaffärerna, skulle det vara mycket som
            inte kom fram. Vi kan väl vara överens om att de har gjort ett
            mycket bra jobb. De har även hjälpt regeringskansliet på traven,
            så egentligen borde de kanske få ännu mera pengar.
          </note>
          <note>
            En fråga kvarstår ändå, utrikesministern:
          </note>
          <note>
            Tycker utrikesministern fortfarande att det inte är bevisat att
            Bofors agerat felaktigt när man tecknade kontraktet med nya mellanhänder
            tre veckor efter det att Palme och Gandhi kommit överens om att
            det inte skulle få finnas några mellanhänder. Detta upprepades
            också vid det aktuella mötet med
          </note>
          <note>
            Natwar Singh.
          </note>
          <note>
            Kan inte utrikesministern i dag uttala kritik mot
          </note>
          <note>
            Bofors agerande i den här frågan? Tycker verkligen utrikesministern
            att frågan är utagerad? Nu börjar man ju släppa fram information
            om konton i
          </note>
          <note>
            Schweiz. Därmed blir det kanske möjligt att se vart pengarna
            har tagit vägen.
          </note>
          <note>
            På vilket sätt tänker regeringen och utrikesministern gå vidare
            för att få denna vapenbyk tvättad ordenligt och offentligt? Det
            har varit tyst mycket länge, och därför vill jag veta hur strategin
            ser ut. Det gäller ju att så småningom få fram en vit klädsam
            flagga.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellationerna 1990/91:91, 92
          </note>
          <note>
            och 97 om Turkiet
          </note>
          <note>
            Anf. 17 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Ragnhild Pohanka har frågat mig, med hänvisning
            till Turkiets meddelande om undantag från vissa åtaganden under
            den europeiska konventionen om mänskliga rättigheter, om Sverige
            har för avsikt att stoppa all hjälp och biståndet till Turkiet,
            att låta bli att avvisa kurder till Turkiet, att förklara turkiska
            Kurdistan för krigsregim och att understödja en turistbojkott
            mot Turkiet.
          </note>
          <note>
            Berith Eriksson har frågat mig, med hänvisning till samma undantagsdeklaration,
            om Sverige avser att vidta åtgärder inom ESK-processens mänskliga
            dimension eller väcka talan om Turkiet hos
          </note>
          <note>
            Europarådets kommission för de mänskliga rättigheterna.
          </note>
          <note>
            Berith Eriksson har också frågat mig, i ytterligare en interpellation,
            om Sverige kommer att ta initiativ för att förmå Turkiet att dra
            tillbaka sin reservation till 1951 års Genèvekonvention och erkänna
            de irakiska kurderna som befinner sig i
          </note>
          <note>
            Turkiet som flyktingar. Hon undrar därvid också om regeringen
            kommer att ta initiativ för att förmå
          </note>
          <note>
            Turkiet att släppa in internationella hjälporganisationer i flyktinglägren
            och om regeringen annars är beredd att verka för att lägren kommer
            under FNs ansvar och översyn.
          </note>
          <note>
            Jag avser att besvara frågorna i ett sammanhang.
          </note>
          <note>
            Det är uppenbart att frågan om kurdernas ställning är Turkiets
            största inrikespolitiska problem.
          </note>
          <note>
            Kurdernas etniska och kulturella rättigheter begränsas på ett
            sätt som inte är förenligt med en modern demokrati. Denna åsikt
            har vi framfört vid olika tillfällen till företrädare för den
            turkiska regeringen.
          </note>
          <note>
            Det finns dock i dag början till en debatt om detta problem i
            Turkiet. Det socialdemokratiska partiet
          </note>
          <note>
            SHP har t.ex. nyligen framlagt en rapport om situationen i sydöstra
            Turkiet som framstår som en balanserad genomgång av problematiken.
          </note>
          <note>
            Den turkiska regeringen arbetar på en revision av den lagstiftning
            som inte bara begränsar kurdernas rättigheter utan också förbjuder
            kommunistiska och fundamentalistiska partier. Det ligger även
            ett lagförslag i parlamentet som skulle innebära upprättandet
            av ett utskott för mänskliga rättigheter.
          </note>
          <note>
            Det är riktigt att Turkiet i augusti har gjort en s.k.
          </note>
          <note>
            derogation enligt artikel 15 i Europakonventionen om de mänskliga
            rättigheterna, vilken innebär att man inom ett visst område vill
            göra undantag från delar av de fri- och rättigheter som fastställts
            i konventionen. Artikel 15 ger alla konventionsstater en rätt
            att göra sådana inskränkningar vid krig eller nödläge.
          </note>
          <note>
            Derogationen gäller de sydöstra provinserna där undantagslagar
            gäller. Som Berith Eriksson nämnt i sin interpellation omfattar
            den rätten till personlig frihet, rätten till domstolsprövning,
            rätten till skydd för privat- och familjeliv, rätten till yttrandefrihet
            och föreningsfrihet.
          </note>
          <note>
            Turkiet anser sig ha handlat i enlighet med de villkor konventionen
            uppställer för att göra en derogation. Det förtjänar att påpekas
            att derogationen inte omfattar t.ex. tortyrförbudet.
          </note>
          <note>
            Enligt internationell rätt kan bruket av tortyr aldrig accepteras,
            inte heller i situationer av det slag som
          </note>
          <note>
            Turkiet nu anser vara för handen.
          </note>
          <note>
            Med tanke på att frågan direkt berör rättigheter och skyldigheter
            enligt Europakonventionen om de mänskliga rättigheterna är Europarådet
            rätt forum för att behandla denna fråga. Det ankommer enligt konventionen
            på den europeiska domstolen för de mänskliga rättigheterna att
            avgöra om Turkiets derogation är berättigad och i vad mån de åtgärder
            man vidtagit i enskilda fall kan anses falla inom den ram som
            artikel 15 i konvetionen anger.
          </note>
          <note>
            Mot denna bakgrund har Sverige, i likhet med övriga konventionsstater,
            inte på detta stadium vidtagit några särskilda åtgärder i anledning
            av
          </note>
          <note>
            Turkiets derogation. Det kan också tilläggas att den turkiska
            författningsdomstolen för närvarande prövar om de turkiska lagstiftningsåtgärder
            som derogationen hänvisar till överensstämmer med grundlagen.
            Denna prövning inleddes förra fredagen, och något utslag har ännu
            inte kommit.
          </note>
          <note>
            Regeringen kommer självfallet att noga följa utvecklingen i denna
            fråga, liksom av situationen i sydöstra Turkiet.
          </note>
          <note>
            Sverige har också intresserat sig för situationen för de irakiska
            kurder som vistas i Turkiet sedan de flytt undan den irakiska
            armén. De bor i tre tältläger som
          </note>
          <note>
            Turkiet upprättat. Situationen i dessa läger inger bekymmer.
          </note>
          <note>
            Sverige har sökt stärka FNs flyktingkommissarie i den funktion
            han skall ha vid flyktingsituationer som denna. Det inbegriper
            både skydd och bistånd.
          </note>
          <note>
            För detta måste flyktingkommissarien kunna etablera en närvaro
            vid lägren.
          </note>
          <note>
            Flyktingkommissarien har sökt upprätta ett läger som skulle ersätta
            ett av de befintliga, i vilket förhållandena var särskilt svåra.
            På kort tid fick man 14 miljoner dollar till projektet från ett
            antal länder, däribland Sverige. Turkiet ändrade dock inställning
            till insatsen tidigare i år, och den har ännu inte kunnat genomföras.
            Ett antal länder tillsammans med Sverige har försökt att få till
            stånd en ändring, men försöken har hittills misslyckats.
          </note>
          <note>
            Flyktingkommissarien har enbart givits sporadiska möjligheter
            att besöka flyktingarna. Turkiet har dock givit beskedet att man
            inte avser att sända kurdiska flyktingar tillbaka till Irak mot
            deras vilja.
          </note>
          <note>
            Turkiet har framfört att flyktingarna skall ges möjlighet till
            bosättning i andra länder. Sverige har tagit emot 50 sådana flyktingar
            under året. Två andra länder har erbjudit flyktingkvoter i detta
            syfte.
          </note>
          <note>
            Men antalet kvotplatser som realistiskt kan ställas till förfogande
            för bosättning i andra länder täcker inte behoven. Förhoppningar
            i den riktningen kan leda till att ännu fler söker sig till Turkiet
            med en lång väntetid under svåra förhållanden som följd.
          </note>
          <note>
            Sverige kommer tillsammans med andra länder att söka stärka FNs
            flyktingkommissarie i hans ansträngningar att uppfylla sitt mandat
            för en flyktinggrupp som, liksom riksdagsledamoten påpekat i sin
            fråga i interpellationen, inte får glömmas bort.
          </note>
          <note type="speaker">
            Anf. 18 RAGNHILD POHANKA (mp):
          </note>
          <note>
            Herr talman! Jag tackar för svaret. Inte förrän jag hörde utrikesministerns
            svar upptäckte jag att ett fel har insmugit sig i min tredje fråga
            i interpellationen. Jag hade från början skrivit krigsregion.
            Men nu står det krigsregim i frågan, och det är ju en viss skillnad.
            Jag förstår att jag inte har fått nåtot svar på den frågan.
          </note>
          <note>
            Ett stort antal gånger under den här mandatperioden har jag stått
            i riksdagens talarstol och talat i kurdfrågan. Sedan jag senast
            stod här har det återigen förekommit nya angrepp, brott mot de
            mänskliga rättigheterna, tortyr, tvångsförflyttningar, censur
            osv. Men varje gång jag frågat har svaret från olika företrädare
            för majoritetspartiet varit att det pågår en demokratiseringsprocess
            och att vi därför skall avvakta och inte störa. Denna process,
            om den pågått, har i alla händelser inte gällt oppositionella,
            kommunister eller kurder -- allra minst kurder.
          </note>
          <note>
            Det finns i dag en debatt om detta problem i
          </note>
          <note>
            Turkiet, säger utrikesministern. Det socialdemokratiska partiet
            i Turkiet, SHP, har lagt fram en rapport om turkiska Kurdistan.
            Den har inte jag tagit del av. Även i dag skall vi avvakta, observera
            och se hur det går. Det räcker inte längre, och det är länge sedan
            det räckte i Turkiets fall.
          </note>
          <note>
            Det pågår ett folkmord i Gulfkrigets skugga. Att dra tillbaka
            upprätthållandet av de mänskliga rättigheterna är oerhört. Vi
            vet att de inte har iakttagits eller respekterats under lång tid,
            om de någonsin har upprätthållits i Kurdistan. Men erkännandet
            av att mänskliga rättigheter officiellt inte längre skall iakttas,
            initierar funderingar på hur förtrycket kommer att trappas upp.
          </note>
          <note>
            Herr talman! Som utrikesminister kan naturligtvis
          </note>
          <note>
            Sten Andersson få alla de uppgifter som jag får, från Amnesty,
            olika parlamentariker och advokater som besöker eller har besökt
            Turkiet, olika organisationer osv. Dessutom kan utrikesministern
            ta del av handlingar som inte jag har fått i min hand.
          </note>
          <note>
            Turkiska regeringen har fått fullmakt från parlamentet att ensam
            förklara krig. Turgut Özal har ensam träffat Bush och fört alla
            förhandlingar med USA på egen hand. Tre ministrar har avgått på
            grund av detta Turgut Özals handlande, senast utrikesministern
            som inte har fått delta i sådana förhandlingar där han rätteligen
            borde ha varit med.
          </note>
          <note>
            Repressionen ökar för närvarande i Turkiet, läs
          </note>
          <note>
            Kurdistan. Överguvernörens beslut kan inte överklagas, vilket
            strider mot grundlagen samt mot
          </note>
          <note>
            FNs och Europarådets konvention om mänskliga rättigheter.
          </note>
          <note>
            Ur en rapport från Amnesty: I sydöstra Turkiet för myndigeterna
            krig mot det kurdiska folket. Byar utplånas, människor grips,
            torteras och dödas.
          </note>
          <note>
            Barn utgör inget undantag. Hundratals kurdiska barn, från tio
            år och uppåt, har torterats i år efter det att ''serihaldan'',
            upproret, startade i mars.
          </note>
          <note>
            Samma rapporter som tidigare har kommit från
          </note>
          <note>
            Irak kommer sedan relativt lång tid tillbaka från
          </note>
          <note>
            Turkiet. Tusentals byar har förstörts, människor är fördrivna
            och bor i tältläger.
          </note>
          <note>
            Jag har en berättelse om hur en by, Kuruköy i provinsen Nüsaybin,
            och dess människor behandlades och vet att detta har upprepats
            tusentals gånger. Rapporten slutar: Lämna inte befolkningen i
            de drabbade områdena ensam! Alla demokratiska, nationella och
            internationella institutioner, press och massmedia, parlamentsledamöter,
            intellektuella och den allmänna världsopinionen, ni måste agera
            och bry er om dessa övergrepp mot mänskliga rättigheter och mot
            människorna i området.
          </note>
          <note>
            Herr talman! Jag vädjar, ber och kräver av Sten
          </note>
          <note>
            Andersson och Sveriges regering och vid annat tillfälle av riksdagen,
            att Sverige inte tyst skall åse ett folkmord i östra Turkiet,
            i den turkiska delen av
          </note>
          <note>
            Kurdistan. Sverige sitter i Europarådet tillsammans med Turkiet,
            Sverige är medlen i FN. Agera i de församlingar där Sverige har
            möjlighet att göra det!
          </note>
          <note>
            Världsunionen, där vi ingår, borde också tidigare ha reagerat
            fördömande mot Saddam Husseins folkmord på kurderna i Irak. Men
            Turkiet har kunnat åse de lama protester världssamfundet utövat
            mot den grymma behandling som utövats mot den kurdiska befolkningen
            i Irak:
          </note>
          <note>
            gasbombningar, tortyr, byförstörelse, koncentrationsläger --
            barnamord; allt enligt Asia
          </note>
          <note>
            Watch, Amnesty och rapporter från exilirakier, journalister och
            advokater.
          </note>
          <note>
            Stoppa folkmordet i Turkiet! Det är den slutliga lösning som
            Turkiets regering eftersträvat i skuggan av Gulfkriget och under
            åratal i skydd av tal om demokratisering. I dag behövs sanktioner
            och inte i första hand avvaktan när det gäller Turkiet, inte i
            första hand bättre affärsförbindelser och ökat antal svenska turister.
          </note>
          <note>
            Sverige skall bryta sin tysta diplomati, när så uppenbara brott
            begås varje dag mot de mänskliga rättigheterna i Turkiet. Dödsstraffen,
            som man hotar att verkställa, gäller också hundratals kurder,
            men även andra turkar.
          </note>
          <note>
            Är utrikesministern och regeringen beredda att stoppa allt bistånd
            till Turkiet? Alla som inte är med oss är mot oss, säger generalstabschefen
            i Turkiet.
          </note>
          <note>
            Jag anser att vi skall vara emot denna behandling av ett folk.
            Är Sverige berett att hjälpa byborna vilkas byar bränns ned? Det
            vore bättre om Sverige skickade bistånd dit och inte 100 miljoner
            till
          </note>
          <note>
            Turkiet på grund av Gulfkrisen. Är Sverige berett att i stället
            hjälpa dessa utsatta människor?
          </note>
          <note type="speaker">
            Anf. 19 BERITH ERIKSSON (v):
          </note>
          <note>
            Herr talman! Jag ber också att få tacka utrikesministern för
            svaret. Jag delar utrikesministerns uppfattning om att den kurdiska
            frågan är Turkiets största inrikespolitiska problem i dag. Sedan
            blir jag litet beklämd när utrikesministern återigen säger att
            det finns en början till en debatt om problemet. Det är klart
            att det pågår en debatt om den kurdiska frågan. Det har det gjort
            till och från ända sedan 1923. Men det handlar om hur man diskuterar
            och vad man diskuterar.
          </note>
          <note>
            Utrikesministern hänvisar till SHPs rapport. Det är riktigt att
            två kurder, en från Hakkariprovinsen och en från Diyarbakirprovinsen,
            har skrivit en rapport. Det gjorde de inför SHPs kongress, därför
            att så många hade sagt upp sina politiska uppdrag till följd av
            att sju parlamentariker blev uteslutna ur partiet när de hade
            bevistat en kongress i Paris.
          </note>
          <note>
            I rapporten kräver man att kurderna skall få använda sitt språk,
            men man säger inte i vilken utsträckning, om det gäller i skrift,
            om det gäller hos myndigheter eller bara hemma hos sig själva.
          </note>
          <note>
            Man kräver att byvaktsystemet skall upphöra och att lagarna från
            april i år skall tas bort. Den här rapporten kom inte ens upp
            på SHPs kongress. De två författarna är åtalade. Man kan väl kanske
            fråga sig vilken status den här rapporten egentligen har.
          </note>
          <note>
            Utrikesministern säger att den turkiska regeringen är på väg
            att revidera lagstiftningen som begränsar kurdernas rättigheter.
            Då blir jag väldigt nyfiken.
          </note>
          <note>
            Har utrikesministern konkret information om hur de här förslagen
            ser ut? De uppgifter som jag har kunnat få fram säger att justitieministern
            helt nyligen gick ut och deklarerade att man inte alls avser att
            ändra lagarna. Man avser på sin höjd att mjuka upp dem, i betydelsen
            att våld inte skall kunna utövas mot överträdare.
          </note>
          <note>
            Vidare sägs att det skulle ligga ett förslag i parlamentet om
            att man skulle få upprätta ett utskott för frågor om mänskliga
            rättigheter. För två veckor sedan höll organisationen för mänskliga
            rättigheter sitt årsmöte. En av deltagarna talade kurdiska vid
            mötet och en annan tolkade till turkiska. Båda blev arresterade.
          </note>
          <note>
            Vad är det egentligen som hindrar Turkiet att realisera sina
            påstådda reformförslag? 250 personer sitter i dag med dödsdomar.
            Några tidningsredaktörer är tillsammans dömda till mer än 700
            års fängelse.
          </note>
          <note>
            Det finns en utbredd uppfattning i Turkiet hur man skall handskas
            med europeisk kritik. Man skall lova ekonomiska fördelar för det
            aktuella landets industrier. Man skall underlätta för kapital-
            och industriinvesteringar. På det sättet har den turkiska staten
            mutat många länder i Europa, jag vill säga inkl. Sverige. Man
            skapar på det sättet en beroendesituation som i sin förlängning
            innebär att besvärlig kritik uteblir, tystas i Europa.
          </note>
          <note>
            En annan beprövad metod att handskas med det kritiska Europa
            är att lova förbättringar och reformer. De förbättringar som Turkiet
            lovade i början av 80-talet, när Sverige och några andra länder
            anmälde landet till Europadomstolen, väntar vi fortfarande på.
          </note>
          <note>
            Det är svårt att samarbeta med en regim som inte har samma ärlighet
            i sitt agerande som andra, demokratiska länder. Men skall vi år
            efter år bara åse det här, när det är så uppenbart att det bara
            är ord utan handling, att de utlovade förbättringarna uteblir,
            ja, att det t.o.m. blir värre?
          </note>
          <note>
            När det gäller min andra interpellation, om de kurdiska flyktingarna
            från Irak, gäller samma sak.
          </note>
          <note>
            För varje gång som västvärlden tror att man skall komma till
            resultat höjer turkarna ribban. Jag undrar om inte även frågan
            om flyktinglägren i
          </note>
          <note>
            Turkiet kan tas upp i Europarådet.
          </note>
          <note>
            Utrikesministern säger att man noga kommer att följa utvecklingen
            i dessa frågor. Jag vill då veta på vilket sätt. Man kan inte
            bara säga att man kommer att följa frågorna från åskådarplats
            utan att ha några idéer om hur länge man skall följa frågorna
            och hur man eventuellt skall agera.
          </note>
          <note>
            Utrikesministern besvarade inte heller min fråga om att använda
            sig av mekanismen i ESK-
          </note>
          <note>
            processen. Jag hörde att utrikesministern tidigare i dag här
            i kammaren påpekade att man hade använt sig av den när det gällde
            Rumänien. Varför har man inte redan agerat i Europarådet när det
            gäller
          </note>
          <note>
            Turkiets agerande enligt artikel 15 i
          </note>
          <note>
            Europakonventionen?
          </note>
          <note>
            Anf. 20 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Berith Eriksson frågar varför jag är så optimistisk
            att jag tror att det turkiska samhället skall reformeras. Ja,
            Berith Eriksson, det är möjligt att det är min natur, men det
            är också ett faktum att lika hårdhänta och brutala diktaturer
            med en ideologi som ligger ganska nära Berith Erikssons mycket
            snabbt reformerats och håller på att reformeras ytterligare. Jag
            tror att det sätt på vilket vi uppträder i förhållande till det
            som är felaktigt i
          </note>
          <note>
            Turkiet är det rätta sättet. Så länge vi tror det kommer vi att
            fortsätta på den vägen i hopp om att resultatet till slut skall
            bli lika bra där som i de länder som gått från kommunistisk diktatur
            till demokrati.
          </note>
          <note>
            Jag kan försäkra Ragnhild Pohanka att formuleringen i Ragnhild
            Pohankas interpellation åstadkom ett visst huvudbry; vi trodde
            t.o.m. att det låg en tanke bakom, och det har gjort att experterna
            har vänt och vridit på det. Efter
          </note>
          <note>
            Ragnhild Pohankas klarläggande kan jag nu besvara samtliga de
            frågor som Ragnhild Pohanka har ställt. Jag kan göra det mycket
            konkret och ta dem en och en.
          </note>
          <note>
            Svaret på den första frågan är: Sverige ger inte bistånd till
            Turkiet. Vi har beslutat att försöka klara en del av den flyktingsituation
            som Irak--Kuwaitkonflikten har åstadkommit, men det är inte 100
          </note>
          <note>
            miljoner utan ett fåtal -- jag tror det är 3 miljoner --
          </note>
          <note>
            som särskilt avsatts för Turkiet.
          </note>
          <note>
            Svaret på fråga två är: Varje asylansökan prövas av statens invandrarverk,
            som självständigt fattar beslut.
          </note>
          <note>
            Sedan har jag hört av min medarbetare här att det där med krigsregion
            inte heller är riktigt klart, men det skall vi reda ut. Jag förstår
            nu efter Ragnhild
          </note>
          <note>
            Pohankas inlägg vad Ragnhild Pohanka menar.
          </note>
          <note>
            Svaret på den fjärde frågan är: Sverige deltar som bekant endast
            i bojkotter som tillkommit genom beslut i FNs säkerhetsråd.
          </note>
          <note>
            Ragnhild Pohanka talade om mig som representant för majoritetspartiet
            i riksdagen. Jag vill inte se det som uttryck för slarv utan hellre
            som uttryck för önsketänkande eller för att Ragnhild Pohanka är
            synsk och går händelserna i förväg.
          </note>
          <note type="speaker">
            Anf. 21 BERITH ERIKSSON (v):
          </note>
          <note>
            Herr talman! Det var ju också ett grepp -- att peka på öststaterna,
            precis som om vi hade haft samma möjlighet att påverka utvecklingen
            i öststaterna som vi har när det gäller Turkiet! Turkiet finns
            med i Europarådet, Turkiet finns med i ESK-processen.
          </note>
          <note>
            Vi har möjlighet att i olika fora ta upp och protestera mot hur
            Turkiet behandlar sin stora minoritet.
          </note>
          <note>
            Jag kan på intet sätt förstå Sten Anderssons optimism när det
            gäller utvecklingen i Turkiet, eftersom det inte går att peka
            på någon som helst förbättring. Det man ser är försämringar. I
            onsdags arresterades ansvarige utgivaren för tidningen
          </note>
          <note>
            Deng. Samtidigt arresterades återigen författaren
          </note>
          <note>
            Ismail Besikci. Rättssystmet där fungerar inte som vårt rättssystem,
            utan de togs direkt till säkerhetsdomstolen, som själv både åtalar,
            gör förundersökning och dömer. Tidningsredaktören dömdes till
            sex år och åtta månader. Detta hände i
          </note>
          <note>
            Istanbul, och det är inte fråga om s.k. terrorister, utan det
            är fråga om författare, intellektuella och journalister som man
            fängslar med hjälp av de nya lagarna 424 och 425 från i år.
          </note>
          <note>
            När det gäller lagstiftningen i Turkiet är det inte fråga om
            att man håller på och förbättrar lagar.
          </note>
          <note>
            Man har kraftigt försämrat lagarna.
          </note>
          <note type="speaker">
            Anf. 22 RAGNHILD POHANKA (mp):
          </note>
          <note>
            Herr talman! Självfallet anser jag Sten Andersson vara också
            min utrikesminister. Utrikesministern företräder i det här fallet
            även vårt parti. I
          </note>
          <note>
            hastigheten blev formuleringen den.
          </note>
          <note>
            Min avsikt med interpellationen var naturligtvis att få svar
            på alla mina frågor -- men jag väntar mig naturligtvis inte svar
            på den som det blev en felskrivning i; den var fatal.
          </note>
          <note>
            Medan vi väntar och iakttar Turkiet torteras och dödas tusentals
            vuxna och barn. Det kan man inte bara passivt åse i land efter
            land. Det finns andra länder där det är på ett liknande sätt.
            Ibland ingriper Sverige mycket aktivt, och det tycker jag är utmärkt.
            Det har vi gjort bl.a. i Palestinakonflikten och på en del andra
            håll. Turkiet ligger så nära oss, och vi kan ingripa på internationell
            nivå. Vi kan också ingripa själva när det gäller handelsförbindelser,
            flyktingpolitik och bistånd.
          </note>
          <note>
            Min uppgift om 100 miljoner fick jag från ett pressmeddelande
            om att man på grund av
          </note>
          <note>
            Gulfkrisen har skickat 100 miljoner i bistånd till länderna runt
            omkring, bl.a. Turkiet. Att det bara var 3 miljoner till Turkiet
            framgick inte av pressmeddelandet. Där angavs ingen siffra för
          </note>
          <note>
            Turkiet, så den uppgiften kan jag inte motsäga.
          </note>
          <note>
            Den upptrappning som har skett framför allt i våras men även
            sedan augusti är oerhörd. Tidigare var man i Turkiet på väg mot
            att behandla kurderna på samma sätt som i Irak, men nu kan det
            sägas vara ett faktum. Även gas har använts, inte i den utsträckning
            som skett i Irak, men man har alltså även använt gas. Vår handfallenhet
            när det gällde
          </note>
          <note>
            Irak tror jag har påverkat Turkiet att trappa upp.
          </note>
          <note>
            När blickarna internationellt helt är riktade mot
          </note>
          <note>
            Saddam Hussein och Irak kan man göra saker i
          </note>
          <note>
            Turkiet utan att det internationella samfundet reagerar på ett
            riktigt sätt.
          </note>
          <note>
            På en massa sätt står vi närmare Turkiet än de andra länderna
            i det här området. Därför skulle vi kunna göra så mycket mer.
            Vi väntar fortfarande på att
          </note>
          <note>
            Sverige skall agera -- inte lyssna, iaktta och hoppas utan göra
            någonting!
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1990/91:83 om JAS-
          </note>
          <note>
            projektet
          </note>
          <note>
            Anf. 23 Försvarsminister ROINE CARLSSON
          </note>
          <note>
            (s):
          </note>
          <note>
            Herr talman! Hans Göran Franck har ställt följande frågor till
            mig om JAS-projektet.
          </note>
          <note>
            1. Är det fastställt att JAS-projektet skall fullföljas och att
            det endast är fråga om att förhandla om villkoren för leveranserna?
          </note>
          <note>
            2. Finns det några problem främst ur säkerhetssynpunkt med den
            första leveransen om
          </note>
          <note>
            30 flygplan?
          </note>
          <note>
            3. Om det skulle visa sig att rimliga leveransvillkor inte kan
            erhållas inom skälig tid genom förhandlingar, vilken beredskap
            har då regeringen att på annat sätt förse flygvapnet med leverans
            av erforderliga flygplan?
          </note>
          <note>
            4. Finns något formellt hinder att häva ingångna
          </note>
          <note>
            JAS-avtal?
          </note>
          <note>
            5. På vilket sätt påverkar den förändrade hotbilden mot Sverige
            JAS-projektet?
          </note>
          <note>
            Jag vill inledningsvis hänvisa till det beslut som regeringen
            har fattat den 22 november i år om fortsatt inriktning av JAS-projektet.
            Regeringens beslut innebär att något beslut om beställning av
            delserie 2 inte är aktuellt i närtid. Regeringen delar försvarets
            materielverks bedömning, som redovisats den 31 oktober 1990 till
            regeringen, att ytterligare flygutprovning behöver genomföras
            och att fastare åtaganden från Industrigruppen JAS
          </note>
          <note>
            krävs innan en beställning av delserie 2 kan ske.
          </note>
          <note>
            Det är följaktligen inte fastställt att JAS-projektet skall fullföljas,
            men det är samtidigt regeringens avsikt att om godtagbar teknisk
            säkerhet för flygplanen kan garanteras och rimliga villkor kan
            uppnås i kontrakten med Industrigruppen JAS, så bör projektet
            fullföljas.
          </note>
          <note>
            Hans Göran Franck har vidare frågat mig om det finns några problem
            ur säkerhetssynpunkt med de
          </note>
          <note>
            30 första flygplanen. Den sedan två år pågående flygutprovningen
            med provflygplan syftar bl.a. till att göra JAS till ett flygsäkert
            flygplan i serieutförande. Flygutprovningen kommer att pågå minst
            fyra år till. I flygutprovningen koncentreras arbetet inledningsvis
            på utprovning av grundflygplanets prestanda och flygsäkerhet.
          </note>
          <note>
            De flygsäkerhetsproblem som fanns i det första
          </note>
          <note>
            JAS-flygplanets styrstystem har enligt försvarets materielverk
            eliminerats i den version som nu flyger i det andra provflygplanet.
            Vi kommer inte från statens sida att acceptera någon leverans
            av serieflygplan vid någon tidpunkt utan att flygplanet är utprovat,
            användbart och fullt flygsäkert. Detta gäller även de 30 första
            flygplanen i delserie 1.
          </note>
          <note>
            Hans Göran Franck frågar också vilken beredskap regeringen har
            att förse flygvapnet med andra flygplan om JAS inte skulle komma
            att anskaffas.
          </note>
          <note>
            På denna punkt skulle jag vilja säga att regeringen redan tidigare
            har infordrat och erhållit underlag som visar hur kombinationer
            av livstidsförlängning av befintliga flygplan och köp av utländska
            system skulle kunna tillgodose flygvapnets behov.
          </note>
          <note>
            Överbefälhavaren har senast i jauari 1989 redovisat en jämförelse
            mellan JAS-anskaffning och köp av utländska system. I den jämförelsen
            förordade överbefälhavaren en fortsatt anskaffning av JAS
          </note>
          <note>
            39. De nyligen genomförda utredningarna ger oss god beredskap
            att, om så krävs, med kort varsel starta undersökningar av andra
            alternativ för flygvapnets flygplansförsörjning. Vi har den beredskap
            som Hans Göran Franck efterfrågar.
          </note>
          <note>
            Vidare har Hans Göran Franck frågat mig om det finns något formellt
            hinder att häva ingångna JAS-
          </note>
          <note>
            avtal. All försvarsmateriel som upphandlas har i kontrakten väldefinerade
            hävnings- och avbeställningsklausuler. JAS-avtalet innebär inget
            undantag i detta avseende. Det är noggrant reglerat i avtalet
            hur ett avbrytande av projektet skall regleras om staten eller
            industrin väljer att bryta kontraktet. Svaret på denna fråga är
            följaktligen nej.
          </note>
          <note>
            Avslutningsvis har Hans Göran Franck frågat mig hur den förändrade
            hotbilden mot Sverige påverkar
          </note>
          <note>
            JAS-projektet. Självfallet påverkar en förändrad säkerhetspolitisk
            miljö försvaret och därmed även de system som ingår i försvaret.
            Den säkerhetspolitiska miljön har genomgått dramatiska förändringar
            den senaste tiden. Vi tycks få en gynnsammare politisk och militär
            situation i
          </note>
          <note>
            Europa än på många år genom det ändrade öst--
          </note>
          <note>
            väst-mönstret och den påtagliga nedrustingen i
          </note>
          <note>
            Centraleuropa. Det är utomordentligt glädjande.
          </note>
          <note>
            Samtidigt måste man vara medveten om att den militära kapaciteten
            hos stormakterna inte har genomgått eller för den delen synes
            genomgå någon motsvarande positiv förändring i vårt närområde
            i
          </note>
          <note>
            Nordvästeuropa. Det vi dock kan slå fast är att de generella
            förutsättningarna för ett stort upplagt angrepp mot Sverige med
            kort förvarning minskar.
          </note>
          <note>
            Detta innebär inte att vi kan sänka garden i luftförsvaret. Ett
            starkt luftförsvar är av stor betydelse för att vi i fredstid
            och neutralitet skall kunna hävda vårt territorium och för att
            ge oss möjlighet att mobilisera vårt värnpliktsförsvar när vi
            angrips. Behovet av ett starkt luftförsvar har under de senaste
            åren också förstärkts genom att den militärtekniska utvecklingen
            gynnat stridskrafternas rörlighet och transporter genom luften.
          </note>
          <note>
            I ett starkt svenskt luftförsvar utgör ett robotbestyckat jaktflyg
            den viktigaste komponenten. Olika former av markbundet luftvärn
            med robotar och kanoner är andra viktiga luftförsvarskomponenter.
            Vårt jaktflyg består i dag av åtta divisioner JA 37 Viggen och
            tre divisioner J
          </note>
          <note>
            35 Draken. De övriga flygplanen kan med begränsad funktion delta
            i luftförsvaret. JAS 39
          </note>
          <note>
            Gripens viktigaste funktion blir att ingå i vårt luftförsvar
            och från mitten av 1990-talet stegvis börja ersätta de äldsta
            flygplanen. Det slutliga antalet JAS 39 Gripen som kan komma att
            anskaffas får vi avgöra i kommande försvarsbeslut.
          </note>
          <note type="speaker">
            Anf. 24 HANS GÖRAN FRANCK (s):
          </note>
          <note>
            Herr talman! Jag tackar försvarsministern för svaret.
          </note>
          <note>
            Jag konstaterar med tillfredsställelse
          </note>
          <note>
            att det inte är fastställt att JAS-projektet skall fullföljas,
          </note>
          <note>
            att detta även gäller beställningen av den första serien om 30
            JAS-plan utan att flygplanet är utprovat, användbart och fullt
            flygsäkert,
          </note>
          <note>
            att inga formella hinder finns att häva ingångna
          </note>
          <note>
            JAS-avtal,
          </note>
          <note>
            att god beredskap finns för att snabbt tillgodose flygvapnets
            flygplansförsörjning i händelse JAS-
          </note>
          <note>
            projektet inte fullföljs,
          </note>
          <note>
            att hotbilden mot Sverige i väsentliga hänseenden förändrats
            i gynnsam riktning, vilket även påverkar
          </note>
          <note>
            JAS-projeketet.
          </note>
          <note>
            Redan dessa konkreta svar ger anledning till en omprövning av
            hela JAS-projektet.
          </note>
          <note>
            Till detta kommer en rad väsentliga faktorer som gör att en avveckling
            av hela projektet snarast bör beslutas.
          </note>
          <note>
            Sverige har inte råd att fullfölja projektet i nuvarande ekonomiska
            situation, som inte kan beräknas genomgå snara förändringar utan
            kräver mycket betydande besparingar under avsevärd tid.
          </note>
          <note>
            Kostnaderna för JAS-projektet har oavbrutet ökat.
          </note>
          <note>
            Det finns inget som talar för att så inte blir fallet även framdeles.
            Företrädare för IG--JAS-gruppen har klart uttalat: ''Vi kommer
            inte att satsa mer egna pengar, vi har satsat 460 miljoner.''
          </note>
          <note>
            Det kan visserligen sägas att detta belopp till någon del kan
            vara förhandlingsbart, men det torde vara marginellt, då det enligt
            nuvarande beräkningar rör sig om kostnader mellan 50 och 60 miljarder
            för hela projektet, varav hitintills endast 12 miljarder betalats
            av staten.
          </note>
          <note>
            Vad gäller de 30 redan beställda flygplanen medger
          </note>
          <note>
            IG-JAS att man under den första tiden kring leveransen 1993 sänker
            planens prestanda mer än planerat. Hittills har JAS flugit endast
            29 gånger av ett nödvändigt program på ca 2 000 provflygningar.
          </note>
          <note>
            Den 2 februari 1989 under den sjätte provflygningen kraschlandade
            ett JAS-plan inför
          </note>
          <note>
            TVs kameror medförande en förlust på ca 1,5
          </note>
          <note>
            miljarder kronor och flygstopp i 15 månader.
          </note>
          <note>
            Försvarsministern säger att flygprovningen efter alla allvarliga
            försummelser och incidenter skall pågå minst ytterligare fyra
            år, vilket betyder att den skall pågå till 1995. Detta kan ur
            försvarssynpunkt inte anses vara ändamålsenligt.
          </note>
          <note>
            Leveransförseningarna uppgår redan till flera år, och ingen kan
            bortse från att det finns en påtaglig risk för att de fortsätter.
          </note>
          <note>
            En nedläggning av JAS-projektet hotar inte Saab-
          </note>
          <note>
            Scanias satsning på flygplanen Saab 340 och Saab
          </note>
          <note>
            2000. Det beskedet gav nyligen koncernchefen
          </note>
          <note>
            Georg Karnsund. Hotet mot den civila flygplanstillverkningen
            har tidigare utgjort ett mycket viktigt skäl för fullföljandet
            av det militära
          </note>
          <note>
            JAS-projektet. Detta gäller sålunda inte längre.
          </note>
          <note>
            Sverige har ett starkt luftförsvar och har enligt försvarsministern
            god beredskap att förnya det även utan JAS. Vi har 49 stridsflygplan
            per miljon invånare, det överlägset största flygvapnet bland neutrala
            industriländer.
          </note>
          <note>
            Försvarsministern säger att den militära kapaciteten i Nordvästeuropa
            inte synes genomgå samma positiva förändring som i andra delar
            av
          </note>
          <note>
            Europa. Det är hög tid att Sverige tar initiativ i en sådan riktning.
            Jag har här i riksdagen efterlyst detta och frågade försvarsministern
            redan i våras om regeringen var beredd att ta något nedrustningsinitiativ
            i vår egen region. Frågan överlämnades till och besvarades nyligen
            av utrikesministern här i kammaren. Men initiativen lyser fortfarande
            med sin frånvaro.
          </note>
          <note>
            Jag kan glädja Roine Carlsson med att tala om att
          </note>
          <note>
            Norges nye försvarsminister Johan Holst nyligen uttalade sig
            för en norsk nedrustning och sade:
          </note>
          <note>
            ''Om Sverige går in för en omfattande nedrustning är detta inte
            alls oroväckande för Norge. Vi skulle se ett sådant steg endast
            som ett naturligt led i den allmänna omvärderingen av säkerhetsläget.
          </note>
          <note>
            Natolandet Norges goda relationer med USA
          </note>
          <note>
            borde skapa goda förutsättningar för en nedrustning också i Nordvästeuropa.''
          </note>
          <note>
            Tyvärr kan jag inte finna annat än att beskrivningen av hotbilden
            och säkerhetsläget alltför mycket går i gamla invanda hjulspår.
            Den synes inte grunda sig på det nytänkande som den internationella
            utvecklingen på nedrustningsområdet ger anledning till och som
            kan medföra nedrustning också i Nordvästeuropa.
          </note>
          <note>
            Jag tror att Roine Carlsson, som med rätta uttalat sin stora
            oro över JAS-projektets hantering av JAS-
          </note>
          <note>
            gruppen, inser att det inte är möjligt att få de fastare åtaganden,
            garantier för flygsäkerhet och rimliga villkor, som ovillkorligen
            krävs.
          </note>
          <note>
            Regeringens uppdrag till försvarets materielverk bör förändras.
            Vad jag anfört utgör sammantaget goda skäl för att förslag snarast
            framläggs till en avveckling av JAS-projektet. Det finns goda
            förutsättningar för detta. Det är angeläget att det görs på sådant
            sätt att även verksamma åtgärder vidtas för att det kan ske med
            bevarandet av sysselsättningen för berörda grupper av anställda
            inom JAS-projektet.
          </note>
          <note>
            Förtroendet för JAS-projektet är undergrävt hos en bred majoritet
            av det svenska folket. En avveckling skulle få starkt folkligt
            stöd. Ett sådant stöd är också möjligt att uppnå här i riksdagen.
          </note>
          <note type="speaker">
            Anf. 25 PAUL CISZUK (mp):
          </note>
          <note>
            Fru talman! Jag instämmer gärna i det Hans Göran
          </note>
          <note>
            Franck sade när han kommenterade försvarsministerns svar. Även
            jag har funderat en hel del kring JAS-projektet och frågat om
            JAS-
          </note>
          <note>
            planet verkligen behövs. Låt mig utveckla mina synpunkter något
            ytterligare. När det gäller ett så dyrt projekt som detta måste
            det ju göras en noggrann prövning.
          </note>
          <note>
            Det måste bero på utvecklingen i vår omvärld om
          </note>
          <note>
            JAS-planet behövs. Man kan spekulera i olika händelseförlopp.
            Om Sverige går med i EG, vilket för dagen tycks vara så populärt,
            blir det mest rationellt att ha samma flygplan som finns inom
          </note>
          <note>
            EG. Det är franska Rafale med över 600
          </note>
          <note>
            provflygningar och mer än 2 000 timmar i luften.
          </note>
          <note>
            Det planet har likvärdiga eller t.o.m. bättre prestanda än de
            som planeras för JAS och priset är ungefär detsamma. Det pågår
            också en utveckling av European Air Fighter, som väl inte heller
            står
          </note>
          <note>
            JAS efter. Trots hjälp av amerikansk och fransk expertis befinner
            sig JAS-projektet i detta tillstånd av ökande förseningar och
            fördyringar. Det kan inte vara rationellt med JAS om vi blir med
            i EG.
          </note>
          <note>
            Man kan också tänka sig en annan utveckling i
          </note>
          <note>
            Europa. Om den blir som miljöpartiet de gröna agerar för och
            hoppas på, dvs. där alla länder samarbetar genom ESK, ECE och
            Europarådet på viktiga områden, men länderna har kvar sin självtillit
            vad gäller basförsörjningen och sitt självbestämmande med respekt
            för internationella avtal, då behövs inget attackflyg. Möjligen
            behövs några jakt- och spaningsplan. Vi skall komma ihåg att Jaktviggen
            räcker ännu i 15--20 år.
          </note>
          <note>
            Man kan också tänka sig en tredje utveckling, nämligen en utveckling
            mot kaos och konflikter i
          </note>
          <note>
            Europa. Då krävs att Sverige har förmåga att upprätthålla sin
            neutralitet och förmåga att hjälpa flyktingar och arbeta med internationell
            räddningstjänst. Vidare behövs en militär beredskap och förmåga
            att försvara ett stort territorium med en liten befolkning. Då
            kan vi inte satsa en tredjedel av försvarsbudgeten på 140
          </note>
          <note>
            stridsflygplan som är helt beroende av amerikansk teknologi.
            Det hjälper inte. Då behöver vi en allmän värntjänst och beredskap
            för att vara först vid varje angrepp och ha rätt beväpnade människor,
            dvs. ett tätt territorialförsvar.
          </note>
          <note>
            140 JAS-plan kan skada eller slå ut flygplan och fartyg samt
            anläggningar på andra sidan Östersjön, men de kan aldrig hindra
            eller effektivt avskräcka en folkrik armés inträngande i landet.
            JAS blir gökungen som kastar ut väsentliga delar av vårt försvar
            utan att vi ens vet om den blir flygfärdig.
          </note>
          <note>
            För det fjärde kan man möjligen tänka sig att vi kommer i konflikt
            med ett EG som blivit en aggressiv militärmakt. Möjligen skulle
            ett fungerande JAS-plan då vara av något värde förutsatt att vi
            kan påräkna amerikansk hjälp.
          </note>
          <note>
            Även om man, som jag gör här, spekulerar i många olika europeiska
            utvecklingar är det svårt att se något rationellt behov av JAS.
          </note>
          <note>
            Naturligtvis bidrar JAS-projektet -- om det trots alla dåliga
            odds tekniskt lyckas -- till att upprätthålla vår stolta flygartradition
            och till sysselsättning i Linköping och annorstädes samt till
            att vidmakthålla flygteknisk kompetens. Men vore det inte mer
            rationellt att ta upp en tillverkning av helikoptrar och små flygplan,
            som det ju finns behov av inom räddningstjänst och miljövård och
            som även kan bli viktiga delar i vår militära beredskap? Har regeringen
            någon planering för sådana alternativa beställningar hos svensk
            flygindustri?
          </note>
          <note type="speaker">
            Anf. 26 GUDRUN SCHYMAN (v):
          </note>
          <note>
            Fru talman! Även jag är glad över en hel del klarlägganden som
            försvarsministern har gjort i interpellationssvaret. För någon
            vecka sedan ställde jag en fråga, men då fick jag inget svar alls.
          </note>
          <note>
            Därför är det bra att kunna återkomma i en något mer utvecklad
            debatt. Jag skall ställa ytterligare några frågor.
          </note>
          <note>
            Jag delar Hans Göran Francks uppfattning -- och det sägs också
            i nämnda handling -- att det av många skäl inte är aktuellt med
            detta projekt. Jag tycker det är bra att få veta att det är fullt
            möjligt att fortsätta att använda de flygplan som vi redan har
            om de underhålls och fräschas upp. Det sägs också att det finns
            en beredskap för att köpa nya flygplan om vi skulle behöva göra
            det.
          </note>
          <note>
            Jag vill också fråga: När är det dags att ge ett besked? Att
            långhala frågor och att inte ge besked får ju mycket negativa
            konsekvenser, inte minst för dem som arbetar med detta projekt.
            Det skapar osäkerhet hos många. Jag vill därför veta om försvarministern
            har någon tidsplan för när det är möjligt att fatta ett beslut.
            Enligt min uppfattning borde man naturligvis fatta beslut genast.
            Men eftersom jag har förstått att man i regeringskansliet ännu
            inte riktigt delar min uppfattning, vill jag veta när man tänker
            sig att göra nästa bedömning.
          </note>
          <note>
            I svaret står att ''om godtagbar teknisk säkerhet för flygplanen
            kan garanteras och rimliga villkor kan uppnås i kontrakten med
            industrigruppen JAS så bör projektet fullföljas''. Vad är då ''rimliga
            villkor''? Det verkar vara ett väldigt tänjbart begrepp. Efter
            vad jag har förstått av de villkor som har funnits från början
            och av hur projektet sedan har utvecklats, har det väl redan nu
            hänt så pass många saker att det skulle vara fullt möjligt för
            regeringen att avbryta projektet utan att det för den skull på
            något sätt behöver sägas att man har gått ifrån de överenskommelser
            som man tidigare har träffat. Förseningarna osv. är väl egentligen
            tillräckliga skäl för att avbryta projektet.
          </note>
          <note>
            Om det nu inte finns några formella hinder för att avbryta projektet
            -- vilket det förmodligen inte finns i dag -- vilka kostnader
            kommer att drabba staten i det fall man väljer att avbryta nu
            och vilka blir kostnaderna om man väntar? Blir det inte dyrare
            ju längre man väntar med att ta ställning i denna fråga?
          </note>
          <note>
            Hans Göran Franck berörde de säkerhetspolitiska aspekterna. Där
            säger försvarsministern att det inte har skett någon förändring
            i vårt närområde, dvs. i
          </note>
          <note>
            Nordvästeuropa. Tyvärr är det delvis sant. Jag tycker dock att
            det inte är helt sant, för läget har ändå förändrats om man ser
            på den totala bilden.
          </note>
          <note>
            Men problemet är att Sverige är så passivt i detta läge och inte
            tar sådana fredsinitiativ, nedrustningsinitiativ och förhandlingsinitiativ
            som man skulle önska just för att se till att nedrustningarna
            och avspänningsprocessen får samma fart i Nordvästeuropa som i
            Centraleuropa.
          </note>
          <note>
            Där vilar ett stort ansvar på regeringen. Under den tid som man
            avvaktar JAS-utvecklingen borde man se till att förflytta de eventuella
            militära hot som finns i dag så att det helt enkelt inte är nödvändigt
            med denna typ av militära projekt. Jag undrar naturligtvis varför
            man inte gör det.
          </note>
          <note>
            Vi har från vänsterpartiet motionerat, interpellerat och på alla
            upptänkliga sätt försökt förmå regeringen att ansluta sig till
            denna syn att man skall föra en aktiv nedrustningspolitik i
          </note>
          <note>
            Nordvästeuropa. Men det råder en mycket märklig handlingsförlamning
            i dessa frågor.
          </note>
          <note>
            På frågan om vi har råd eller inte att bedriva denna typ av projekt
            i vårt samhälle i dagens läge med den ekonomiska situation som
            vi befinner oss i vill jag svara att det naturligtvis är självklart
            att vi inte har råd. Det måste vi kunna konstatera även i en vidare
            ram än att bara se på själva förvarsbudgetens ram.
          </note>
          <note>
            Vi måste agera samhällsekonomiskt. Är det försvarbart över huvud
            taget att göra denna typ av invesetringar i den samhällsekonomi
            som vi befinner oss i i dag? Det är här den stora opinionen syns
            utanför detta hus, i de politiska partierna, i kvinnoförbunden
            och i ungdomsförbunden -- för att inte tala om fredsopinionen.
            Man anser att det inte är försvarbart att satsa på JAS-projektet,
            när man samtidigt tvingas att dra ner på barnomsorg, äldreomsorg,
            skolor, socialverksamhet, kultur osv.
          </note>
          <note>
            Man ställer dessa sociala verksamheter emot de militära verksamheterna
            och konstaterar helt logisk och riktigt att det faktiskt är samma
            pengar som det rör sig om, nämligen våra skattepengar. Man vill
            uppenbarligen göra en annan politisk prioritering än den som åtmistone
            hittills har gjorts i regeringskansliet.
          </note>
          <note>
            Jag är helt övertygad om att det, om vi tog denna debatt i dag
            här riksdagen, skulle finnas en överväldigande majoritet för att
            avbryta JAS-
          </note>
          <note>
            projektet nu. Jag undrar egentligen vem som hotas av en nedläggning.
            Vi har nu fått helt klart att det inte är den civila flygplansdelen.
            Det har Saab-
          </note>
          <note>
            Scania självt talat om, vilket också är väldigt klargörande och
            bra. Då frågar jag: I vems intresse fortgår detta projekt? Vad
            är det som hotar om vi beslutar om en nedläggning av projektet
            nu?
          </note>
          <note>
            Anf. 27 Försvarsminister ROINE CARLSSON
          </note>
          <note>
            (s):
          </note>
          <note>
            Fru talman! Jag vill kommentera några av de inlägg som har gjorts
            här. Jag börjar med att erinra om att bakom JAS-beslutet här i
            riksdagen stod riksdagens fyra stora partier. Inget av dessa partier
            har mig veterligt vid något tillfälle hittills ifrågasatt detta
            beslut. Denna ram tycker jag bör finnas med -- åtminstone vid
            varje tillfälle då denna fråga penetreras i riksdagen. Ett flygplansprojekt
            är ett oerhört långsiktigt projekt. Det tar som bekant lång tid
            att utveckla. Det tar lång tid att färdigställa, och även flygplanens
            livstid är lång.
          </note>
          <note>
            När det gäller de konkreta frågorna kan jag alltid göra den reflektion
            som jag har gjort vid några tidigare tillfällen när kommunister
            uppträder här i talarstolen: Varför är kommunisterna så oerhört
            intresserade av att Sverige skall försämra sitt luftförsvar? Jag
            har ställt den frågan många gånger, men jag har hittills aldrig
            fått något svar.
          </note>
          <note>
            Jag blir litet undrande, när man i inlägg här -- det var en annan
            talare -- hänvisar till ett NATO-land och vad ett NATO-land kunde
            göra för bedömning.
          </note>
          <note>
            Jag har den mycket bestämda uppfattningen att det avgörande är
            de svenska behoven och den svenska riksdagens bedömning av vad
            vi skall ha för luftförsvar i detta land. Vi skall ta ställning
            till våra försvarsfrågor utifrån våra egna bedömningar av vad
            vi är beredda att satsa för att försvara vårt fina land. Jag fäster
            därför inte särskilt stort avseende vid vare sig NATOs eller andra
            parters bedömningar av vad vi skall satsa på eller inte satsa
            på och vad vi i stället skall göra eller inte göra. En självständig
            och alliansfri politik förutsätter att vi självständigt gör bedömningar
            och ställningstagande.
          </note>
          <note>
            Jag kan också konstatera att vårt luftförsvar, flygplan och flygstridskrafter,
            inte har genomgått sådana positiva reduktioner som andra vapenslag
            och truppslag har gjort. Min fråga kvarstår fortfarande: Vilket
            säkerhetspolitiskt svenskt intresse finns för att i detta skede
            minska på det svenska luftförsvarets kapacitet, när hela vårt
            system med allmän värnplikt och ett mobiliseringsförsvar förutsätter
            ett starkt svenskt luftförsvar? Vi skall inte lita på någon annan.
            Vi skall själva klara av att försvara vårt land.
          </note>
          <note>
            Det har av ett stort antal debattörer ''med stor glädje'' talats
            om avbeställning, om behovet av JAS
          </note>
          <note>
            och andra alternativ. Ja, som jag har redovisat i svaret är alla
            andra utländska alternativ för närvarande dyrare. Jag kunde aldrig
            tro att jag av en ledamot från socialdemokraterna, en från miljöpartiet
            och en från vänsterpartiet skulle få höra att man är intresserad
            av utländska alternativ.
          </note>
          <note>
            Det skulle kosta skattebetalarna ännu mer pengar för att få motsvarande
            effekt. Ni får bestämma er:
          </note>
          <note>
            Antingen skall vi ha ett luftförsvar baserat på svenska flygplan,
            och då skall vi försöka få fram det till så låg kostnad som möjligt,
            eller ett luftförsvar baserat på utländsk tillverkning och då
            kostar det ännu mer. Ingen av er har i varje fall hittills framfört
            tanken att vi inte skall ha något svenskt luftförsvar.
          </note>
          <note>
            Beträffande bilden av kostnadsökningarna vill jag säga att fakta
            är följande -- om det har någon betydelse för debatten, vilket
            jag har anledning att tvivla på. Den ökning som försvarets materielverk
            under 1990 anmält till regeringen motsvarar en fördyring på ca
            18 % sett över hela JAS-projektet från 1982 och fram till år 2002,
            alltså under en 20-
          </note>
          <note>
            årsperiod. Man kan också säga att JAS för närvarande tar i anspråk
            8 % av försvarsbudgeten.
          </note>
          <note>
            Det skulle kanske vara klädsamt att anpassa kraftuttrycken till
            dessa elementära fakta när vi diskuterar JAS-frågan.
          </note>
          <note>
            Jag vill också säga att jag icke kommer att ta något initiativ
            till att försvarets materielverk får någon ändrad inriktning på
            sitt uppdrag av regeringen.
          </note>
          <note type="speaker">
            Anf. 28 HANS GÖRAN FRANCK (s):
          </note>
          <note>
            Fru talman! Roine Carlsson säger att ingen har ifrågasatt beslutet
            från 1982. Det står alldeles klart för alla och envar att det
            efter att det beslutet fattats, och framför allt under senare
            tid, har förekommit en mycket stark kritik mot JAS-
          </note>
          <note>
            projektet. Roine Carlsson är ju väl medveten om att vad jag framför
            här har förankring i en bred socialdemokratisk opinion. Till det
            här kommer att förutsättningarna har förändrats radikalt sedan
            beslutet fattades. Det framgår för övrigt av Roine
          </note>
          <note>
            Carlssons eget svar att så är fallet. Jag har inledningsvis angett
            de fem punkter där Roine
          </note>
          <note>
            Carlsson själv medger att ändrade förutsättningar föreligger.
          </note>
          <note>
            Roine Carlsson säger att det måste vara något som är fel när
            man hänvisar till uttalanden och ageranden i NATO-landet Norge.
            Han tar också till brösttoner och säger att vi skall handla svenskt
            och nationellt. Anledningen till att jag berörde vad försvarsminister
            Holst hade sagt var det som Roine
          </note>
          <note>
            Carlsson framhåller i sitt svar, nämligen att det enligt hans
            mening inte synes vara en så positiv förändring i vårt närområde
            i Nordvästeuropa. Han kan i och för sig ha rätt i att det borde
            ha skett mera, men med anledning härav hänvisade jag till ett
            positivt yttrande i den delen. Jag kan när det gäller
          </note>
          <note>
            Nordösteuropa påpeka att Kalevi Sorsa för en tid sedan gjorde
            ett mycket viktigt uttalande i samma riktning.
          </note>
          <note type="speaker">
            Anf. 29 GUDRUN SCHYMAN (v):
          </note>
          <note>
            Fru talman! Försvarsministern säger att det bakom
          </note>
          <note>
            JAS beslutet stod fyra partier i riksdagen och att inget av dem
            har ändrat uppfattning. Detta är icke med sanningen överensstämmande,
            och det vet
          </note>
          <note>
            Roine Carlsson. Inte minst gäller detta det socialdemokratiska
            partiet, där oppositionen är stark i ungdomsförbundet, i kvinnoförbundet
            och även på en del andra håll. Det finns också inom andra partier
            en sådan opposition, framför allt i kvinnoförbunden. Det är märkligt
            om Roine
          </note>
          <note>
            Carlsson inte har haft öronen öppna så pass mycket att han lyssnat
            på detta. Men det är kanske symtomatiskt att ministrarna i regeringen
            inte lyssnar på gräsrötterna i sitt eget parti. Det är möjligen
            det som kommer att bli denna regerings fall.
          </note>
          <note>
            Varför säger kommunisterna hela tiden att Sverige skall försämra
            sitt luftförsvar, frågar försvarsministern och får det att låta
            som att vi alltid har velat att ryssen skall komma och invadera
            oss. Jag vill påstå att så inte har varit fallet, och det har
            väl nu också visat sig att det inte ens har varit möjligt. Vad
            vi har hävdat är att Sverige inte behöver JAS-projektet. Det finns
            inte några försvarspolitiska motiv för det. Det är för dyrt, inte
            ändamålsenligt och inte avpassat till de hotbilder som Sverige
            står inför. Det kommer också att urholka det svenska militära
            försvar som vi hittills har haft. Detta är vad vi konsekvent har
            påstått hela tiden. Jag vill dessutom påstå att vi har fått rätt.
          </note>
          <note>
            En självständig och allians fri politik förutsätter våra egna
            bedömningar, säger försvarsministern.
          </note>
          <note>
            Det är jag helt införstådd med. Vi skall därför t.ex.
          </note>
          <note>
            inte gå in i ett medlemskap i EG, eftersom det är en försvarspolitisk
            allians. Det förutsätter också att vi gör våra egna försvarspolitiska
            bedömningar. Vad vi borde göra i dag är att se till att vi får
            en konsekvent militär nedrustning baserad på snabba och effektiva
            förhandlingsåtgärder om avspänning och nedrustning i vårt närområde.
            De sakerna hänger faktiskt ihop.
          </note>
          <note>
            Roine Carlsson frågar om vi är intresserade av utländska alternativ,
            som skulle kosta mer. Dels vet vi att många säger att det inte
            skulle kosta mer, dels är jag inte intresserad av några utländska
            försvarsalternativ. Roine Carlsson har själv i interpellationssvaret
            sagt att det går att förlänga livslängden på de flygplan som vi
            har. Det är alltså ingen panik i den här frågan. Men jag tror
            ändå att vi måste vara överens om bedömningen att vi går mot en
            säkrare värld, inte minst i vår del av världen.
          </note>
          <note>
            Vi går också mot en större förnuftets klarhet, där allt fler
            människor inser det idiotiska i att satsa pengar, kunnande och
            andra resurser på destruktiv militär verksamhet.
          </note>
          <note>
            Jag har läst i en artikel att försvarsministern en gång har sagt
            att vår säkerhetspolitik skall vara trögrörlig. Jag tycker att
            det är en intressant kombination. Dess värre är det tydligen bara
            trögheten som har fått fäste.
          </note>
          <note type="speaker">
            Anf. 30 PAUL CISZUK (mp):
          </note>
          <note>
            Fru talman! Försvarministern missuppfattade mig när han menade
            att jag här skulle plädera för några utländska alternativ. Jag
            tog upp det franska
          </note>
          <note>
            Rafale-planet med tanke på att vi måste börja tänka på vad som
            kan hända när vi kommer in i EG. Fyra stora partier här i riksdagen
            talar sig varma för att vi skall gå in i EG, medan vi i två mindre
            partier motsätter oss det hela. Men om Sverige kommer in i EG
            är JAS-projektet inte konkurrenskraftigt --
          </note>
          <note>
            det är bara så. Det är bara en aspekt på det hela.
          </note>
          <note>
            Vi hoppas att det nu skall bli på ett annat sätt, så att vårt
            land verkligen kan få ett oberoende, och då måste en så viktig
            sak som försvaret stå egna fötter.
          </note>
          <note>
            40 % av betalningarna till JAS-projektet går till utlandet, och
            styrsystemet är helt beroende av amerikansk teknologi, liksom
            också mycket av datoriseringen i övrigt.
          </note>
          <note>
            Vad jag pläderade för och vad jag frågade om var om det finns
            några tankar på att i Sverige börja tillverka helikoptrar och
            mycket små flygplan, som kan användas i ett verkligt svenskt territorialförsvar.
          </note>
          <note>
            Anf. 31 Försvarsminister ROINE CARLSSON
          </note>
          <note>
            (s):
          </note>
          <note>
            Fru talman! Jag vill återigen påpeka att reduceringar av landsstridskrafter
            inte får tas till intäkt för att man kan reducera luftstridskrafterna
            i motsvarande grad. Jag tycker att man bör göra riktiga jämförelser.
            Jag har sagt och upprepar återigen att det som pågår mellan stormakterna
            på nedrustningsområdet är oerhört glädjande, men det har framför
            allt avsett kärnvapenområdet och markstridskrafterna. Vi skall
            inte göra det så enkelt för oss -- det tycker i varje fall jag
            -- att vi tar reduceringar av arméstridskrafter som utgångspunkt
            för vår egen reduktion av luftstridskapacitet. Det är mycket äventyrligt
            att göra denna mycket grova förenkling.
          </note>
          <note>
            Som bekant har det inte heller i motsvarande grad skett några
            stora reduceringar av luftstridskapaciteten mellan stormakterna.
            Därför är det mycket viktigt för ett litet och alliansfritt land
            som Sverige att fortfarande vara trovärdigt då det gäller att
            hävda sitt territorium. Ett av de viktigaste inslagen häri är
            att ha en mycket stark luftförsvarskapacitet.
          </note>
          <note>
            Jag observerade, fru talman, att Schyman nu gör en koppling mellan
            JAS och EG, där hon menar att man kan ifrågasätta JAS-projektet.
            Det finns säkerligen många vinklar på JAS-projektet, men varje
            gång jag hör Schyman uttala sig från talarstolen om detta projekt
            blir parallellerna allt djärvare. Det finns en bedömning här i
            riksdagen att vi skall fortsätta med JAS-projektet. Det har under
            hela projektets tid varit möjligt att diskutera och motionera
            om detta. Det är bara det, Gudrun
          </note>
          <note>
            Schyman, att vänsterpartiet kommunisterna eller, som det nu omdöpts
            till, vänsterpartiet, icke har vunnit några proselyter här i kammaren
            som vill följa kommunisternas linje. Jag kan förstå att det väcker
            förtrytelse hos Schyman, men så länge inte argumenten skapar majoritet
            gäller de beslut som är fattade. Det kan kanske vara svårt för
            Gudrun
          </note>
          <note>
            Schyman att acceptera denna elementära demokratiska regel.
          </note>
          <note>
            Till Paul Ciszuk vill jag säga att Rafaele och JAS
          </note>
          <note>
            har två olika uppdrag. Rafael är ett mycket dyrt flygplan, mycket
            dyrare än det svenska, är utvecklat och tillverkat för helt andra
            uppdrag och har inte den defensiva karaktär som vårt luftförsvar
            har för värnandet av vårt territorium.
          </note>
          <note>
            Helikoptrar skulle, Paul Ciszuk, i Sverige få tillverkas i så
            låga serietal att de skulle bli oerhört dyra. Därför är den svenska
            taktiken den att i stället köpa helikoptrar utifrån. För samma
            summa pengar får vi då fler helikoptrar. Det finns därför ingen
            tanke på svensk tillverkning. Det är bättre för oss att köpa in
            helikoptrar utomlands.
          </note>
          <note>
            Förste vice talmannen anmälde att Gudrun
          </note>
          <note>
            Schyman anhållit att till protokollet få antecknat att hon inte
            ägde rätt till ytterligare inlägg.
          </note>
          <note type="speaker">
            Anf. 32 HANS GÖRAN FRANCK (s):
          </note>
          <note>
            Fru talman! När det gäller frågan om vårt flygvapen har jag redan
            sagt att jag med tillfredsställelse har noterat försvarsministerns
            svar att vi har en god beredskap för alternativ vid en nedläggning
            av JAS-projektet.
          </note>
          <note>
            Det är i och för sig riktigt att de reduceringar av flygvapnens
            storlek som man skulle önska ännu inte har skett. De drastiska
            nedskärningar av övriga stridskrafter i Europa som skett kommer
            emellertid av allt att döma att leda till betydande nedskärningar
            också av flygvapnet. Det är därför som jag menar att Sverige bör
            ge de rätta signalerna om vår inställning på den punkten.
          </note>
          <note>
            Jag vill i det här sammanhanget anknyta till vad jag tidigare
            sade om att Sverige har det överlägset största flygvapnet bland
            neutrala industriländer.
          </note>
          <note>
            Vårt flygvapen är större än Schweiz, det är mångdubbelt större
            än Jugoslaviens, flera gånger större än Finlands, större än Nya
            Zeelands och
          </note>
          <note>
            Australiens, för att inte tala om Irland och
          </note>
          <note>
            Österrike, vars flygvapen bara uppgår till en liten del av vårt
            flygvapens omfattning.
          </note>
          <note>
            Det finns alltså förutsättningar för en viss successiv minskning
            av luftförsvaret.
          </note>
          <note>
            Till slut vill jag säga att vi inte har råd att fullfölja det
            här projektet. De kostnader som skulle uppstå om vi väljer något
            av de alternativ till detta projekt som Roine Carlsson säger finns
            bör med en viss försiktig minskning kunna vara klart överkomliga.
          </note>
          <note>
            Ovissheten om JAS-projektet är så stor att det verkligen finns
            anledning att säga att man inte skall kasta goda pengar efter
            dåliga.
          </note>
          <note>
            Anf. 33 Försvarsminister ROINE CARLSSON
          </note>
          <note>
            (s):
          </note>
          <note>
            Fru talman! Hans Göran Franck gör en beräkning av antalet stridsflygplan
            per invånare. Visst är dessa beräkningar riktiga. Han gör jämförelser
            med
          </note>
          <note>
            Finland och Österrike samt några andra länder.
          </note>
          <note>
            Både Hans Göran Franck och jag vet vad som ligger bakom bestämmelserna
            om Finlands och några andra länders flygvapen. Dessa länder har
            helt andra förutsättningar än vi att avgöra storleken på flygvapnen.
          </note>
          <note>
            Så länge vi i detta land har valt den allmänna värnplikten och
            ett mobiliseringsförsvar med en mycket liten stående beredskapsstyrka
            -- detta är en svensk profil som vi skall behålla -- är vi väldigt
            beroende av att ha ett mycket starkt luftförsvar som skydd vid
            mobilisering för att avvisa främmande flygplan som försöker ta
            sig in över vårt land.
          </note>
          <note>
            Detta är elementära utgångspunkter för det svenska försvarskonceptet,
            som jag påstår har en mycket bred politisk acceptans i riksdagen.
            Ändras något av detta måste systemen naturligtvis göras om.
          </note>
          <note>
            Jag skall inte polemisera mot Hans Göran Franck när han gör någon
            sorts ekonomisk analys av vad de utländska alternativen innebär.
            Men jag vill avsluta med att säga att här pratar Franck mot bättre
            vetande.
          </note>
          <note>
            Förste vice talmannen anmälde att Hans Göran
          </note>
          <note>
            Franck anhållit att till protokollet få antecknat att han inte
            ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1990/91:79 om rättssäkerheten för
            patienter som felbehandlats
          </note>
          <note>
            Anf. 34 Socialminister INGELA THALÉN
          </note>
          <note>
            (s):
          </note>
          <note>
            Fru talman! Margó Ingvardsson har frågat mig om regeringen kommer
            att medverka till att bestämmelserna i patientförsäkringen ändras
            så att en behandlingsskada ersätts även om skadan utgör en oundviklig
            komplikation till en från medicinsk synpunkt motiverad åtgärd.
          </note>
          <note>
            Margó Ingvardsson har också frågat om regeringen kommer att föreslå
            andra åtgärder för att öka patienternas rättssäkerhet såsom inrättande
            av patientombudsman eller visst skadeansvar för sjukvårdshuvudmännen.
          </note>
          <note>
            Patientförsäkringen utger ersättning enligt skadeståndsrättsliga
            principer till dem som drabbats av en behandlingsskada inom hälso-
            och sjukvården. Ersättning utgår utan att den skadelidande behöver
            bevisa att skadan vållats genom fel eller försummelse. I villkor
            för försäkringen anges vad som är att anse som en ersättningsgill
            behandlingsskada.
          </note>
          <note>
            Eftersom patientförsäkringen är en enskild försäkring som tecknats
            genom avtal mellan försäkringsgivarna och sjukvårdshuvudmännen
            i landet kan statsmakterna inte styra utformningen av de villkor
            som skall gälla vid behandlingsskador, såvida man inte genom lagstiftning
            inför en rätt till ersättning vid sådana skador. Riksdagen har
            hittills inte varit beredd att förorda en sådan lösning. Jag vill
            erinra om att riksdagen så sent som i våras avslog motioner om
            ändring av villkoren för patientförsäkringen och om en höjning
            av ersättningsbeloppen. Av lagutskottets betänkande, som godkänts
            av riksdagen, framgick det att försäkringen numera i stort ansågs
            motsvara de krav som kunde ställas men att det självfallet kunde
            finnas utrymme för förbättringar. Något uttalande om lagreglering
            av ersättningen vid behandlingsskada gjordes inte heller vid detta
            tillfälle av riksdagen.
          </note>
          <note>
            Sedan år 1975 då patientförsäkringen kom till har villkoren för
            försäkringen reviderats vid flera tillfällen. De bestämmelser
            som Margó
          </note>
          <note>
            Ingvardsson nämner i sin interpellation om ersättningen till
            patienter med sällsynta komplikationer och om preskriptionstiden
            omfattas enligt vad jag har inhämtat av en översyn av villkoren
            som pågår för närvarande.
          </note>
          <note>
            Jag har också inhämtat att sjukvårdshuvudmännen genom Landstingsförbundet
            gör en allmän utvärdering av hur patientförsäkringen fungerar.
          </note>
          <note>
            Slutsatserna från översynen avses att bli presenterade vid Landstingsförbundets
            kongress
          </note>
          <note>
            1991.
          </note>
          <note>
            Just nu utreds skadeståndsfrågor i två statliga kommittéer, kommittén
            om ideell skada och kommittén för att se över reglerna om det
            allmännas skadeståndsansvar. De förslag som dessa kommittéer lägger
            fram kommer, om de genomförs, självfallet att påverka de ersättningar
            som betalas ut från patientförsäkringen.
          </note>
          <note>
            På Margó Ingvardssons fråga om inrättande av en patientombudsman
            vill jag hänvisa till de förtroendenämnder som sedan år 1980 finns
            inom varje landstingskommun och inom de landstingsfria kommunerna.
            Dessa nämnder har till uppgift att främja kontakten mellan patienten
            och personalen inom hälso- och sjukvården och att förmedla hjälp
            åt patienterna, när detta behövs. Nämndernas verksamhet kartlades
            för några år sedan.
          </note>
          <note>
            Erfarenheterna från förtroendenämndernas arbete var då överlag
            positiva, och jag vågar säga att det intrycket bekräftats och
            förstärkts under senare år.
          </note>
          <note>
            Handläggarna hos nämnderna benämns ofta patientombudsmän. Genom
            sin närhet till vårdorganisationen kan nämnderna och deras tjänstemän
            arbeta snabbt och obyråkratiskt med att hjälpa till att lösa de
            problem som inte kunnat lösas direkt av hälso- och sjukvårdspersonalen.
          </note>
          <note>
            Mitt svar på Margó Ingvardssons frågor är sammanfattningsvis
            att jag med hänsyn till vad jag nyss har sagt för närvarande inte
            avser att ta några initiativ till förändring av den ordning som
            gäller för ersättning av behandlingsskador. Inte heller är jag
            beredd att föreslå inrättandet av en patientombudsman vid sidan
            av de förtroendenämnder som finns inom varje landsting.
          </note>
          <note>
            Jag kan försäkra Margó Ingvardsson att jag inte kommer att tveka
            att ta initiativ till skydd för patienternas rättssäkerhet, om
            det visar sig nödvändigt. Jag vill understryka att frågor som
            gäller patienternas rättssäkerhet och säkerhet i vården noga följs
            inom socialdepartementet.
          </note>
          <note type="speaker">
            Anf. 35 MARGÓ INGVARDSSON (v):
          </note>
          <note>
            Fru talman! Jag tackar socialministern för svaret.
          </note>
          <note>
            Först vill jag kommentera påståendet att regeringen inte har
            någon möjlighet att påverka hur patientförsäkringen skall se ut.
            Jag kan inte förstå varför regeringen vill avsäga sig ansvaret
            i det hänseendet. Eftersom staten är en av avtalstecknarna med
            konsortiet för patientförsäkringar, kan regeringen givetvis vara
            med och påverka hur den här försäkringen skall se ut. Fungerar
            den dåligt har, tycker jag, staten ett ansvar för att ta upp de
            frågorna.
          </note>
          <note>
            Jag förstår inte heller riktigt socialministerns hänvisningar
            till två utredningar -- kommittén för ideell skada och kommittén
            för det allmännas skadeståndsansvar. Socialministern säger att
            dessa två kommittéer kommer att påverka patientförsäkringen. Såvitt
            jag förstår avser kommittén om ideell skada mer brottsoffer och
            ersättning till dessa. Det allmännas skadeståndsansvar är väl
            vad som inträder när t.ex.
          </note>
          <note>
            någon skickat ett brev på posten som inte kommit fram och detta
            förorsakat en skada av något slag. I
          </note>
          <note>
            ett sådant fall är det alltså fråga om ersättning för att en
            myndighet har förorsakat en skada.
          </note>
          <note>
            Jag kan inte riktigt förstå sambandet med patientförsäkringen.
          </note>
          <note>
            Det är möjligt att jag uttryckte mig oklart i interpellationen
            så att socialministern inte riktigt förstått vilka fall det är
            som jag refererar till. Jag vill därför ta några exempel för att
            göra det hela tydligare.
          </note>
          <note>
            En patient får vid en sköldkörteloperation en skada på bisköldskörtlarna,
            vilket medför livslång invaliditet. Den patienten får förklarat
            för sig av den medicinska sakkunskapen att den här komplikationen
            med bisköldskörteln just då var en oundviklig skada som också
            inte berättigar till ersättning från patientförsäkringen.
          </note>
          <note>
            Ett annat exempel är de patienter som vid ingrepp som kräver
            behandling med hjärt-lung-maskin blir smittade och får hepatit.
            Detta bedöms också som en oundviklig skada på grund av det medicinskt
            nödvändiga ingreppet.
          </note>
          <note>
            Dessa patienter kan inte gå vidare till patientskadenämnden.
            Det hjälper inte heller att de vänder sig till domstol och gör
            gällande att de blivit felbedömda av patientförsäkringen. Det
            har de nämligen inte blivit, eftersom patientförsäkringen inte
            omfattar sådana fall. Det är detta som är problemet. Dessa patienter
            faller utanför försäkringen, och jag anser inte att vi kan säga
            att dessa patienter åtnjuter full rättssäkerhet.
          </note>
          <note>
            Därför vill jag fråga socialministern: Vad skall dessa patienter
            göra konkret? Många av dem har blivit förtidspensionerade och
            har inte fått någon som helst ersättning av samhället. Vad gör
            de konkret i den situationen?
          </note>
          <note>
            Jag ifrågasätter också patientförsäkringen som helhet, såsom
            denna fungerar i dag. Det går inte att komma ifrån att det kan
            finnas skäl att misstänka att det hos alla parter finns ett intresse
            av att hålla utbetalningarna på en låg nivå. Det gäller både de
            försäkringsbolag som ingår i patientförsäkringar, staten, landstingen
            och privata vårdgivare som tecknar avtal. Den summa som blir kvar
            varje år av försäkringspengarna, som alltså inte används till
            att betalas ut till patienterna, förs över till nästa budgetår
            och sänker avgifterna för försäkringen.
          </note>
          <note>
            Det är inte tillfredsställande med detta system där patienterna
            känner att det inte blir objektivt bedömda. Man kan inte heller
            med dessa regler som patient kontrollera att man verkligen blivit
            rätt behandlad. Hur skall man, om man inte har medicinska sakkunskaper,
            själv kunna avgöra om den skada man har fått har varit medicinskt
            oundviklig, allra helst när läkarna innan ingreppet har utförts
            inte har sagt ett ord om att det kan bli komplikationer av ingreppet
            som kan medföra ett livslångt lidande.
          </note>
          <note>
            Det är det min interpellation handlar om. Vad skall vi göra för
            att öka dessa patienters rättsäkerhet?
          </note>
          <note>
            Anf.36 Socialminister INGELA THALÉN
          </note>
          <note>
            (s):
          </note>
          <note>
            Fru talman! Regeringen har ett eget avtal som påverkar den statliga
            delen av sjukvården. I övrigt kan regeringen medverka enbart genom
            lagstiftning. Denna fråga har, vilket jag berörde i mitt svar,
            varit uppe till behandling i riksdagen ganska nyligen.
          </note>
          <note>
            Resultatet av de båda kommittér som Margó
          </note>
          <note>
            Ingvardsson tog upp kommer att påverka ersättningsnivåerna. Det
            är som de framgår av mitt svar: Kommittérnas resultat påverkar
            utfallet från patientförsäkringen.
          </note>
          <note>
            De fall som Margó Ingvardsson nämner, illustrerar just det Landstingsförbundets
            översyn tar upp. Det är rimligt att dessa typer av frågor tas
            in i det skadeförebyggande arbete som pågår i landstingen.
          </note>
          <note>
            När det gäller den enskildes utsatthet och svårigheterna att
            själv kunna avgöra huruvida man har en medicinsk skald eller inte,
            är det naturligtvis helt riktigt som Margó Ingvardsson säger.
            Som enskild patient kan man ställas inför svårigheter.
          </note>
          <note>
            Jag menar att våra förtroendenämnder och de som sitter där skall
            medverka till att den enskilde patienten får stöd.
          </note>
          <note>
            I fråga om ersättningsbeloppen vill jag citera ur lagutskottets
            betänkande 1989/90:Lu30: ''I
          </note>
          <note>
            sammanhanget vill utskottet också hänvisa till vad utskottet
            anförde nämnda år, nämligen att ersättningen för ideell skada
            från försäkringarna enligt inhämtade uppgifter utgår med generellt
            sett högre belopp än den allmänt gällande ersättningsnivån vid
            sådan skada.''
          </note>
          <note type="speaker">
            Anf. 37 MARGÓ INGVARDSSON (v):
          </note>
          <note>
            Fru talman! Det står väl helt klart att eftersom staten är med
            och tecknar avtal med patientförsäkringarna är alltså staten med
            regeringen som företrädare en del av avtalsparten och kan givetvis
            vara med och påverka hur avtalet ska se ut. Det avtal som staten
            har med patientförsäkringar skiljer sig inte på något sätt vad
            beträffar villkoren från dem som landstingen har med patientförsäkringar.
            Det är likalydande avtal.
          </note>
          <note>
            Det är inte bara det att staten kan påverka att avtalet förändras.
            Jag anser att staten har en skyldighet att påyrka en avtalsförändring
            när avtalet inte fungerar bra, det gör det uppenbarligen inte.
          </note>
          <note>
            Socialministern säger att i de fall då den enskilde inte själv
            kan avgöra om han har blivit rätt behandlad eller inte av patientförsäkringar,
            skall han vända sig till förtroendenämnden. Det är nog inte en
            riktigt korrekt beskrivning av förtroendenämndernas uppgifter.
            Jag tycker att det är väldigt bra att vi har förtroendenämnder
            i hälsooch sjukvården. Förtroendenämndens uppgift är just att
            hjälpa till att öka förtroendet mellan patienter och vårdpersonal.
            Nämnderna har inte befogenhet att gå in i ärenden som gäller felbehandling.
            Nämnderna har helt andra uppgifter som är viktiga i sig. Därför
            kan förtroendenämnderna exempelvis inte ersätta en patientombudsman,
            vilket jag efterlyser i min interpellation.
          </note>
          <note>
            En patientombudsman skulle vara helt fristående från vården.
            Han skulle dels kunna lotsa patienterna till rätt nivå, dels rådgöra
            med och hjälpa patienter och se om det finns skäl att t.ex.
          </note>
          <note>
            driva en process mot huvudmannen för att patienten skall få en
            korrekt behandling eller rätt till ersättning.
          </note>
          <note>
            Vi vet att misstag alltid kommer att ske i vården.
          </note>
          <note>
            Jag tror inte att det finns någon möjlighet att undvika det.
            Vi vet också att pengar aldrig kan kompensera ett lidande som
            uppstår vid felbehandling. Pengar är dock den enda möjligheten
            vi har från samhällets sida att visa att vi inte har övergivit
            dessa patienter.
          </note>
          <note>
            Många av de patienter jag talar om, känner sig i dag helt övergivna
            av samhället på grund av felbehandling i vården.
          </note>
          <note>
            Anf. 38 Socialminister INGELA THALÉN
          </note>
          <note>
            (s):
          </note>
          <note>
            Fru talman! Jag måste ändå få påminna Margó
          </note>
          <note>
            Ingvardsson om, vilket jag nu har gjort ett par gånger, att riksdagen
            har behandlat dessa frågor och varit utomordentligt tydlig. Självklart
            följer vi dessa frågor mycket noga, såväl utvecklingen inom själva
            patientförsäkringen och dess utformning som de skadeståndsrättsliga
            ersättningarna.
          </note>
          <note>
            Jag delar inte Margó Ingvardssons uppfattning om förtroendenämnderna.
            För att de skall kunna skapa förtroende är det viktigt att de
            är fristående. Det är det som är själva utgångspunkten i deras
            arbete.
          </note>
          <note>
            Jag menar alldeles bestämt att förtroendenämnderna skall kunna
            förmedla och hjälpa till med att skaffa den sakkunskap som skall
            vara ett stöd för de patienter som behöver den, även om inte själva
            nämnden eller dess tjänstemän har egen sakkunskap i den enskilda
            frågan.
          </note>
          <note>
            Slutligen vill jag säga att det är viktigt att hålla isär begreppen.
            Det statliga ansvaret handlar om den statliga delen av sjukvården
            inom patientförsäkringen.
          </note>
          <note type="speaker">
            Anf. 39 MARGÓ INGVARDSSON (v):
          </note>
          <note>
            Fru talman! Det är helt riktigt att det inte är första gången
            som patientförsäkringen diskuteras i denna kammare. Den har emellertid
            diskuterats utifrån litet olika frågeställningar. Just den frågeställning
            som vi bl.a. diskuterar i dag, om staten kan gå in och påverka
            avtalet i patientförsäkringen, har inte diskuterats förut.
          </note>
          <note>
            Riksdagen har inte heller haft någon mening i frågan, utan det
            handlar helt enkelt om vilka regler som gäller mellan avtalsstiftande
            parter.
          </note>
          <note>
            Jag menar att staten helt självklart både kan och bör gå in och
            söka få en avtalsändring till stånd. De avtal som finns i dag
            missgynnar denna ytterst lilla patientgrupp som får sällsynta
            komplikationer vid ett ingrepp. Många gånger bedömer läkaren dessa
            sällsynta komplikationer som försumbara och därför inte ens upplyser
            patienten om att de kan inträffa. Jag menar att staten kan gå
            in och påverka.
          </note>
          <note>
            Nu börjar tiden ta slut, så jag hinner väl knappast få ett svar
            på den fråga jag skulle vilja ställa om det som är positivt i
            interpellationssvaret. Detta positiva är att socialministern nämner
            att det pågår en översyn av villkoren inom patientförsäkringen,
            bl.a. när det gäller det som kallas sällsynta komplikationer.
            Jag är mycket intresserad av att få höra vem som gör den översynen,
            när den skall bli färdig och vad man har tänkt sig att den skall
            leda till.
          </note>
          <note>
            Anf. 40 Socialminister INGELA THALÉN
          </note>
          <note>
            (s):
          </note>
          <note>
            Fru talman! Det är Landstingsförbundet och försäkringsgivarna
            som är avtalsparter när det gäller patientförsäkringen. Det statliga
            ansvaret regleras på särskilt sätt. Som jag sade i mitt inledande
            anförande pågår en översyn, och den skall presenteras vid Landstingsförbundets
            möte våren 1991.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1990/91:49 om EGs torskfiske i den
            svenska fiskezonen
          </note>
          <note type="speaker">
            Anf. 41 Jordbruksminister MATS HELLSTRÖM (s):
          </note>
          <note>
            Fru talman! Jens Eriksson har med anknytning till den s.k. anpassningsöverenskommelsen
            mellan
          </note>
          <note>
            Sverige och EG från 1986 ställt tre frågor angående
          </note>
          <note>
            EGs torskfiske i den svenska fiskezonen i
          </note>
          <note>
            Östersjön. Denna överenskommelse i form av ett omfångsrikt tilläggsprotokoll
            med bilagor i anslutning till Sveriges frihandelsavtal med EG,
            föranleddes av att EG utvidgades till att omfatta även Spanien
            och Portugal. Den del av anpassningsöverenskommelsen som nu särskilt
            åsyftas, är en brevväxling rörande jordbruks- och fiskeområdena.
          </note>
          <note>
            Jens Erikssons två första frågor berör årets fiskekvotförhandlingar
            med EG avseende utbytet för 1991. Frågorna är närbesläktade. Därför
            tar jag upp dem i ett sammanhang. Frågan är om jag skall verka
            för en instruktion till den svenska förhandlingsdelegationen av
            innebörd att denna, med stöd av vissa skrivningar i anpassningsöverenskommelsens
            nyss nämnda brevväxling och av senare inträffade omständigheter,
            skall söka få till stånd en begränsning av EGs torskfiske i Sveriges
          </note>
          <note>
            Östersjözon främst genom en nedskärning av EGs årliga torskkvot,
            vilken enligt brevväxlingen ligger på 2 500 ton.
          </note>
          <note>
            Först känner jag mig föranlåten att göra en kommentar till interpellantens
            inledande beskrivning av brevväxlingen. Jens Eriksson säger att
            Sverige bytte bort fiskekvoter mot vissa tullättnader, bl.a. på
            frysta ärter. Det är litet förvånande att Jens Eriksson, med sin
            nära anknytning till fisket, förbigår med tystnad vad vi främst
            uppnådde med brevväxlingen, nämligen en inte obetydlig bräsch
            i EGs tullmur kring fisk och fiskprodukter. T.ex. tillgodosågs
            ett angeläget, ofta upprepat krav från yrkesfisket genom tullfrihet
            för
          </note>
          <note>
            20 000 ton svensk sill.
          </note>
          <note>
            Vidare hänvisas i interpellationen till två bilaterala internationella
            överenskommelser som Sverige ingått 1988, således efter anpassningsöverenskommelsen
            med EG 1986.
          </note>
          <note>
            Genom överenskommelsen med Sovjetunionen om den s.k. vita zonen
            öster om Gotland, fick Sverige
          </note>
          <note>
            75 % av denna zon. Parterna fick samtidigt vissa tjugoåriga fiskerättigheter
            i varandras delar av den f.d. vita zonen.
          </note>
          <note>
            I anslutning till denna uppgörelse träffades en överenskommelse
            med EG om EGs fiske i den svenska zondelen, som ju tidigare har
            varit internationellt vatten och där det rått fritt fiske av stor
            betydelse för EG. Inte minst med hänsyn till dessa förhållanden
            blev vår del av den f.d. vita zonen föremål för en separat kvotreglering
            i vårt internationella kvotutbyte.
          </note>
          <note>
            Jens Eriksson hävdar nu att vår del av den f.d. vita zonen ligger
            utanför den egentliga svenska fiskezonen och därmed också utanför
            anpassningsöverenskommelsens brevväxling från
          </note>
          <note>
            1986. Detta i förening med den torsk-TAC om endast 40 200 ton,
            som man inom
          </note>
          <note>
            Fiskerikommissionen för Östersjön enats om för svensk zon under
            1991, skulle berättiga oss att
          </note>
          <note>
            ''kraftigt reducera'' EGs fasta torskkvot för nästa år i den
            ursprungliga svenska zonen, dvs. zonen med de gränser den hade
            före maj 1988.
          </note>
          <note>
            Till att börja med måste det konstateras att den svenska delen
            av den f.d. vita zonen i dag ingår i
          </note>
          <note>
            Sveriges fiskezon i Östersjön. I och med uppgörelsen med Sovjetunionen
            1988 flyttades gränsen för Sveriges zon österut. Det är visserligen
            sant att nytillskottet i vissa avseenden är föremål för särreglering,
            men därmed har man inte skapat en andra svensk fiskezon.
          </note>
          <note>
            Om man studerar brevväxlingen från 1986 kan man konstatera att
            det endast är tal om den svenska fiskezonen i Östersjön utan några
            reservationer.
          </note>
          <note>
            Nästa års torsk-TAC för den svenska zonen har vid den senaste
            sessionen med Östersjökommissionen fastställts till drygt 40 000
            ton. Därmed passeras inte den nivågräns under vilken EGs fasta
            torskkvot skall reduceras.
          </note>
          <note>
            Med stöd av själva brevväxlingen går det således inte utan vidare
            att gentemot EG hävda att kvoten i fråga bör skäras ned i dagsläget.
            Å andra sidan är det givetvis tänkbart att söka öppna en diskussion
            med EG om den aktuella reduktionsklausulen under hänvisning till
            att den svenska Östersjözonen utvidgats sedan 1986. En sådan diskussion
            faller emellertid utanför ramen för de årliga förhandlingarna
            om balanserat kvotutbyte under
          </note>
          <note>
            1977 års fiskeavtal mellan Sverige och EG.
          </note>
          <note>
            Interpellationen tar också upp ett ställe i 1986 års brevväxling
            som berör parternas ''fiskemönster''
          </note>
          <note>
            inom ramen för nyssnämnda fiskeavtal. Detta ställe uttrycker
            en strävan att söka bevara då rådande fiskemönster med reservation
            för oförutsebara biologiska omständigheter.
          </note>
          <note>
            Östersjöns torskbestånd har minskat väsentligt under senare år.
            Jens Eriksson menar nu att denna minskning är en sådan biologisk
            omständighet som borde rubba EGs fiskemönster inom det årliga
            kvotutbytet med Sverige
          </note>
          <note>
            Härmed kommer interpellationen in på kvotutbytesförhandlingarna
            med EG för 1991.
          </note>
          <note>
            Dessa har tidigare denna vecka slutförts i Bryssel.
          </note>
          <note>
            När det gäller torsken blev resultatet följande.
          </note>
          <note>
            Jämfört med i år får EG vidkännas en avsevärd minskning av sitt
            fiske i vår Östersjözon. I EGs
          </note>
          <note>
            Östersjözon, som utvidgats till följd av Tysklands återförening,
            får Sverige en kvotökning för torsk som ett led i avvecklingen
            av våra fiskerelationer med det forna Östtyskland.
          </note>
          <note>
            Beträffande förhandlingsresultatet i övrigt kan nämnas att den
            ekonomiska balansen i vårt kvotutbyte med EG har förbättrats och
            att Sverige
          </note>
          <note>
            1991 får oförändrade fångstmöjligheter i Nordsjön, trots den
            tidigare nämnda minskningen för EG i
          </note>
          <note>
            Östersjön och trots aviserade ytterligare allmänna fångstbegränsningar
            i Nordsjön.
          </note>
          <note>
            En enig svensk förhandlingsdelegation, i vilken ingår ledande
            företrädare för det svenska yrkesfisket, rekommenderar den föreliggande
            överenskommelsen med EG för 1991 till slutligt antagande. Jag
            förmodar att Jens Eriksson inte har anledning att där anmäla en
            avvikande uppfattning.
          </note>
          <note>
            Formuleringen av interpellationens tredje och sista fråga kan
            förleda en att tro att Jens Eriksson helst ser att man upphäver
            hela anpassningsöverenskommelsen med EG från 1986, som utgör en
            betydande utvidgning och en integrerande del av vårt ursprungliga
            frihandelsavtal med EG.
          </note>
          <note>
            Anpassningsöverenskommelsen i sin helhet, dvs.
          </note>
          <note>
            ''tilläggsprotokollet'' till frihandelsavtalet med alla därtill
            anslutande dokument, omfattar främst en mängd varuområden utanför
            jordbruks- och fiskesektorerna. Jag förmodar emellertid att Jens
          </note>
          <note>
            Eriksson inte tänker sig ett upphävande av hela detta avtalskomplex
            utan endast av den därtill hörande jordbruks- och fiskebrevväxlingen,
            som det varit tal om i det föregående.
          </note>
          <note>
            Inledningsvis påpekade jag att brevväxlingen i vågskålen till
            Sveriges förmån har en rad tullättnader för vårt fiske och vår
            fiskberedningsindustri. Jag har svårt att tro att det är en allmän
            uppfattning inom svensk fiskerinäring att vilja borts efrån dessa
            tullförmåner.
          </note>
          <note>
            Slutligen vill jag erinra om följande. Som alla väl känner till
            håller Sverige och övriga EFTA-länder på att förhandla om ett
            breddat och fördjupat samarbete med EG inom ett europeiskt ekonomiskt
            samarbetsområde, EES. Dessa förhandlingar omfattar ett mycket
            brett spektrum, inkl. fiskesektorn. Innan de har slutförts, kan
            det från svensk sida knappast bli aktuellt att överväga en begäran
            om omförhandling av någon del i anpassningsöverenskommelsen från
            1986.
          </note>
          <note type="speaker">
            Anf. 42 JENS ERIKSSON (m):
          </note>
          <note>
            Fru talman! Jag tackar jordbruksministern för svaret på min interpellation.
            Jag saknar tyvärr i svaret den goda viljan att tillvarata det
            svenska fiskets intressen gentemot EG.
          </note>
          <note>
            Jordbruksministern kommenterar i sitt svar att jag i min interpellation
            påpekar att Sverige har bytt bort fiskerättigheter mot vissa tullättnader,
            bl.a. på frysta ärtor. Det är sanning, jordbruksministern.
          </note>
          <note>
            Jag kunde dessutom ha lagt till att vi till viss del har frånsagt
            oss vår rätt att bestämma över våra vatten.
          </note>
          <note>
            Trots att vi har köpt tullfrihet för 20 000 ton sill fick vi
            ändå tull under en tid i höst. Det känner säkert jorbruksministern
            till. Det berodde på EGs sätt att tillämpa avtalet. Det är inte
            enda gången avtalet fungerat dåligt och till Sveriges nackdel.
          </note>
          <note>
            När det gäller brevväxlingen, som både jag och jordbruksministern
            hänvisar till, är det EG som står bakom de formuleringar på s.
            102 i propositionen rörande en neddragning av deras kvoter som
            jag har citerat i min interpellation.Eftersom EG i dessa förhandlingar
            tidigare hävdat att vad som stått i deras brev gäller, torde det
            inte vara någon svårighet för jordbruksministern att hävda detsamma.
          </note>
          <note>
            Det är alltså EG som fastslagit att EGs kvot skall minskas om
            vår kvotandel understiger 40 000 ton och att EGs fiske skall,
            med reservation för oförutsebara biologiska omständigheter, behålla
            det tidigare fiskemönstret. Jag hävdar att oförutsebara biologiska
            omständigheter i dag talar för att vi mot bakgrund av avtalet
            kan reducera
          </note>
          <note>
            EGs fiske. Med kännedom om torskbeståndet i
          </note>
          <note>
            Östersjön kan jag inte vara ensam om denna uppfattning.
          </note>
          <note>
            Det är rätt som jordbruksministern säger, att det i brevväxlingen
            från 1986 endast är tal om den svenska fiskezonen. Det är därför
            med rätta jag hävdar att utökningen genom överenskommelsen om
            vita zonen inte omfattas av avtalet med EG. I
          </note>
          <note>
            det avtal med EG som underskrevs den 6 maj 1988, framgår att
            EG oreserverat erkänner Sveriges suveräna fiskejurisdiktion över
            ifrågavarande speciella område av Östersjön. Därav följer att
          </note>
          <note>
            EGs fartyg i princip måste ha licens för att operera inom området.
            De har också rapporteringsskyldighet när det gäller fångster samt
            in- och utpassering.
          </note>
          <note>
            Den svenska delen av den f.d. vita zonen utgör en separat del
            av svenska fiskezonen i Östersjön med särskild fiskereglering.
            Därom torde vi kunna vara ense. Beträffande kvotförhandlingarna
            för 1991
          </note>
          <note>
            säger jordbruksministern att EG fått vidkännas en avsevärd minskning
            och att Sverige har fått en ökning i anledning av Tysklands återförening.
            Jag har ingen möjlighet att bedöma detta, då jag inte känner till
            resultatet av förhandlingarna. Jag vet inte om EGs fiske i vita
            zonen skurits ned. I så fall är det i överensstämmelse med riksdagens
            uttalande. Det tycker jag är bra, och jag sätter värde på att
            riksdagens uttalande respekteras.
          </note>
          <note>
            Om en ändring av EGs fiskemönster också genomförts är detta också
            bra, och det tillmötesgår i så fall ett av mina krav. Jag vill
            dock göra klart för jordbruksministern att det förhållandet att
            fiskets företrädare rekommenderat den föreliggande överenskommelsen
            inte fråntar mig rätten att ha en uppfattning om avtalet är bra
            eller dåligt. Jag förstår inte vad jordbruksministern menar när
            han säger att jag inte har anledning att ha en avvikande mening.
            Det beror på avtalet, --
          </note>
          <note>
            jordbruksministern. Man har tidigare träffat avtal vare sig fisket
            tyckt si eller så. EG-rädslan har ofta varit större än hänsynen
            till svenskt fiske.
          </note>
          <note>
            Den ekonomiska balansen har förbättrats, säger jordbruksministern.
            Jag tolkar detta så, att det fortfarande är obalans till Sveriges
            nackdel. Det är snart på tiden att vi får balans i avtalen. EGs
            torskekvivalent, där vi fått betala med 1 kg torsk för att få
            1,3 kg sill, samtidigt som vi bytt till oss torsk hos östsstaterna
            och betalat varje kilo torsk med 4--
          </note>
          <note>
            5 kg sill, kan man inte med bästa vilja i världen påstå är bra
            för svenskt fiske.
          </note>
          <note>
            Jag var med innan anpassningsavtalet kom till stånd. Det var
            bättre för svenskt fiske då. Därför ser jag gärna att avtalet
            upphävs. Jag har inte räknat med att jordbruksministern skall
            hålla med mig om att anpassningsavtalet är olyckligt. Men jag
            är besviken på att Mats Hellström inte är beredd att utnyttja
            avtalet till Sveriges fördel på punkter där
          </note>
          <note>
            EG har gett direktiven. Det minskar inte min oro för fiskets
            framtid och kommande EES-avtal.
          </note>
          <note type="speaker">
            Anf. 43 Jordbruksminister MATS HELLSTRÖM (s):
          </note>
          <note>
            Fru talman! Det är mycket tråkigt att Jens Eriksson bortser från
            verklighet och realiteter när han så perspektivlöst framställer
            det som att Sverige skulle ge efter för EG i en situation där
            de flesta länder, inte minst inom EG, har utomordentligt stora
            besvär i sina fiskeförhandlingar med varandra.
          </note>
          <note>
            Sverige är ett av de få länder som har lyckats utvidga sitt fiske,
            trots de biologiska begränsningar som också vi måste ta hänsyn
            till. Vi har kommit tillbaka i Nordsjön och fått ett avtal om
            Östersjön som medger oss själva ett torskfiske, samtidigt som
            länderna inom EG får minska sitt torskfiske i
          </note>
          <note>
            Östersjön.
          </note>
          <note>
            Den senaste kvotförhandlingen innebär att EG får minska sitt
            torskfiske både i Östersjön den ursprungliga delen av zonen och
            i den f.d. vita zonen. Samtidigt har Sverige, som Jens Eriksson
            rimligen måste känna till, i förhandlingar i fiskerikommissionen
            för Östersjön kunnat öka vår andel av torskfisket i Östersjön
            från 21 % till
          </note>
          <note>
            23,5 %. Det har vi kunnat göra trots de begränsningar som råder,
            och trots den mycket besvärliga situation som råder både när det
            gäller bestånden och konflikter mellan olika länder. Att sedan
            komma och säga att regeringen inte skulle tillvarata svenska intressen
            gentemot EG är verkligen perspektivlöst, Jens Eriksson. Det var
            något av ''surt, sa räven'' över detta inlägg. Jag beklagar att
            Jens Eriksson, som är väl insatt i frågorna, behöver ta till den
            typen av argumentering.
          </note>
          <note>
            I sak förhåller det sig så, att Jens Eriksson diskuterar 1986
            års anpassningsöverenskommelse som om ingenting hade hänt därefter.
            Också detta är någonting som jag beklagar. Efter överenskommelsen
            med Sovjetunionen om den vita zonen har Sverige fått helt andra
            möjligheter att förhandla med EG. Vi har kommit tillbaka i
          </note>
          <note>
            Nordsjön och fått kontroll och ordning på det som tidigare var
            ett utbrett rovfiske i den f.d. vita zonen i Östersjön, och vi
            har dessutom kunnat öka vår andel i Östersjön.
          </note>
          <note>
            Sammanfattningsvis menar jag att regeringen väl tillgodoser svenska
            intressen. Fiskets företrädare rekommenderar också den förhandlingslösning
            som våra förhandlare i Bryssel på ett skickligt sätt har kommit
            fram till för slutligt antagande denna vecka. Jens Erikssons tolkning
            att det skulle vara två zoner i Östersjön är felaktig, vilket
            jag också sagt i mitt interpellationssvar. Överenskommelsen ger
            inte utrymme för Jens Erikssons tolkning.
          </note>
          <note type="speaker">
            Anf. 44 JENS ERIKSSON (m):
          </note>
          <note>
            Fru talman! Jordbruksministern tar upp de problem som man har
            inbördes inom EG. Jag anser inte att vi för Sveriges del kan lösa
            de problem man har där, och vi har inte råd att betala för att
            de löses.
          </note>
          <note>
            Vi har alldeles tillräckligt med våra egna problem.
          </note>
          <note>
            Det svenska fisket har i dag så stora problem att vi nästan behöver
            EGs stöd i stället för att lösa EG-
          </note>
          <note>
            ländernas problem genom att ge dem stöd.
          </note>
          <note>
            Jordbruksministern tar flera gånger upp det avtal som har träffats.
            Jag kan inte diskutera detta avtal, eftersom jag inte vet vad
            det innehåller. Om jag hade vetat det, skulle jag ha diskuterat
            avtalet. Men jag litar på det jordbruksministern säger, nämligen
            att man har minskat EGs fiske i den vita zonen i enlighet med
            riksdagens uttalande, och det anser jag är bra. Man har också
            minskat det utbyte som
          </note>
          <note>
            EG haft i den tidigare svenska fiskezonen, och det tillmötesgår
            i så fall ett av mina krav, nämligen att man skall skära ner EGs
            fiske i den svenska zonen.
          </note>
          <note>
            Sverige har fått en ökad andel av torsken i
          </note>
          <note>
            Östersjön genom förhandlingarna i Warszawa. Det berodde på att
            vi fått ett ytterligare tillskott till den svenska fiskezonen.
            Vi har alltså fått ytterligare ett par procent av fiskerika vatten.
            Detta anser jag mer bekräftar min inställning att den vita zonen
            har tillkommit Sverige tidigare och att den utgör en speciell
            del av den svenska fiskezonen genom det avtal på tjugo år som
            träffats med Sovjetunionen, där vi reglerar fisket på ett helt
            annat sätt än vad har gjort tidigare.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1990/91:75 om rotdeformation på barrträd
            m.m.
          </note>
          <note type="speaker">
            Anf. 45 Jorbruksminister MATS HELLSTRÖM (s):
          </note>
          <note>
            Fru talman! Ragnhild Pohanka har frågat mig om jag är beredd
            att tillsätta en utredning som undersöker omfattningen av sådana
            rotdeformationer hos barrträden som orsakar instabilitet, s.k.
            rotsnurr, och om jag är beredd att låta göra tillräckligt många
            fältundersökningar för att få en överblick av omfattningen av
            dessa skador.
          </note>
          <note>
            Föryngringen av skogen är en viktig del i det svenska skogsbruket.
            Redan i 1903 års skogsvårdslag fastslogs principen om långsiktig
            hushållning som grundläggande för svenskt skogsbruk. Regler om
            återbeskogning efter avverkning har alltsedan dess spelat en central
            roll i skogslagstiftningen.
          </note>
          <note>
            Varje år anläggs i Sverige ny skog på drygt 200 000
          </note>
          <note>
            hektar. En stor del sker genom plantering.
          </note>
          <note>
            Närmare 500 miljoner plantor sätt ut varje år. För att skapa
            goda skogar för framtiden krävs att man är noga med valet av föryngringsmetod
            så att man anpassar åtgärderna till rådande markförhållanden.
            Vidare krävs att man sätter ut tillräckligt många och tillräckligt
            bra plantor och att skogsskötseln därefter blir sådan att återväxtresultatet
            blir det bästa möjliga.
          </note>
          <note>
            Frågan om rotdeformation hos skogsplantor, eller rotsnurr, är
            ett sedan länge känt problem. Det har uppmärksammats av såväl
            forskarna vid Sveriges lantbruksuniversitet som skogsstyrelsen
            och skogsägarna själva. Det problem som Ragnhild
          </note>
          <note>
            Pohanka tar upp avser s.k. täckrotsplantor som, då de började
            användas i stor utsträckning, odlades i papperskrukor som gav
            plantan sämre möjlighet att utveckla rötterna på ett normalt sätt
            i skogsmarken.
          </note>
          <note>
            Även om plantan inte dör kan missbildningen medföra att de växande
            träden inte utvecklar den stabilitet som krävs för att klara klimatiska
            påfrestningar såsom vind och snö.
          </note>
          <note>
            För att få en översiktlig bild av omfattningen av plantor med
            dålig rotutveckling och stabilitet i äldre täckrotsplanteringar
            har skogsstyrelsen låtit undersöka planteringarna av tall under
            åren 1970--
          </note>
          <note>
            1983 hos markägarna i norra och mellersta Sverige.
          </note>
          <note>
            Undersökningen visar att ca 2 % av den planterade arealen i de
            berörda länen under denna period var i så dålig kondition att
            den borde planteras om. Flera faktorer än rotdeformation kan vara
            orsak till de dåliga planteringsresultaten, t.ex. fel härstamning
            hos plantorna, fel trädslag, olämplig markberedning, dålig plantering
            eller uppfrysning på finjordsrika marker.
          </note>
          <note>
            Genom nya och bättre plantodlingssystem kan risken för rotdeformation
            minskas. Vid produktionen av täckrotsplantor påverkas plantans
            möjlighet att utbilda ett bra rotsystem framför allt av typen
            av odlingsbehållare och av odlingstidens längd. Inom Sveriges
            lantbruksuniversitet har man för avsikt att i ett större forskningsprojekt
            närmare undersöka vilken inverkan dessa två faktorer har.
          </note>
          <note>
            Också i plantskolorna bedrivs utvecklingsarbete inom detta område.
          </note>
          <note>
            Men det är också viktigt att skogsplanteringarna utförs omsorgsfullt.
            För att få en god rotutveckling efter planteringen krävs dels
            att man väljer rätt trädslag, dels att man gör en lämplig markberedning
            och planterar plantan på rätt ställe.
          </note>
          <note>
            I skogsvårdsorganisationens rådgivning till skogsägarna lägger
            man stor vikt vid dessa frågor.
          </note>
          <note>
            Tjänstemännen har fått särskild utbildning i skogsmarkens ekologi,
            och motsvarande utbildning ges nu till tusentals skogsägare runt
            om i landet i studiekampanjen ''Rikare skog''.
          </note>
          <note>
            Mot bakgrund av de erfarenheter vi har i dag är det enligt min
            mening av betydelse att alla skogsägare och de som säljer skogsplantor
            uppmärksammar behovet av god plantkvalitet och omsorgsfull plantering.
            Det är också viktigt att de nya kunskaper som kommer fram snabbt
            förs ut till skogsägarna och plantproducenterna.
          </note>
          <note>
            Jag har i mitt svar försökt redovisa en del av det arbete som
            redan pågår för att klarlägga denna fråga. Omfattningen av problemet
            är relativt väl känd. Däremot kan det vara motiverat att öka kunskapen
            om konsekvenserna, och sådant arbete pågår också. De åtgärder
            som Ragnhild Pohanka efterlyser är alltså redan påbörjade.
          </note>
          <note type="speaker">
            Anf. 46 RAGNHILD POHANKA (mp):
          </note>
          <note>
            Fru talman! Jag vill tacka för svaret.
          </note>
          <note>
            Jag delar inte jordbruksministerns uppfattning om att detta förhållande
            är väl känt. Vissa årskullar av träd har undersökts, men eftersom
            det fortfarande planteras täckrotsplantor som genererar rotsnurr
            betyder det att omfattningen inte är väl känd.
          </note>
          <note>
            Sedan 1970-talets början och fram till i dag har använts plantor
            och planteringsmetoder som orsakar s.k. rotsnurr. Rotsnurr innebär
            att rötterna snurrar runt rothalsen på ungträdet. Efter ca 15
            år, eller långt tidigare, blir trädet så försvagat att det kan
            angripas av bl.a. Griminellasvampen eller tippar omkull av snö
            och blåst.
          </note>
          <note>
            Svensk tall liksom contorta och gran drabbas nu i ohygglig omfattning
            av denna rotsnurr. De ekonomiska skadeverkningarna för Sverige
            rör sig om mångmiljardbelopp. Det är en stor omfattning.
          </note>
          <note>
            Är jordbruksministern beredd att personligen med skogsexperter
            på skadeplatser ta del av denna katastrof?
          </note>
          <note>
            Jag har själv besökt hygge efter hygge där två till tre meter
            höga träd faller omkull om jag bokstavligen bara knuffar dem.
            Lika lätt har jag ryckt upp två till sexåriga plantor på andra
            hyggen. De har också haft rotsnurr. Visst är paperpot en av orsakerna
            till rotsnurr, dvs. att rötterna växer runt stammen och till slut
            stryper vätske- och näringstillförseln.
          </note>
          <note>
            Meningen var att papperskrukan skulle förmultna efter en tid.
            Metoden infördes på allvar inom skogsbruket i början av 70-talet
            och blev snabbt populär eftersom hanteringen var smidig och de
            ömtåliga rötterna skyddade. Det kan dröja 10 till 15
          </note>
          <note>
            år innan problemet blir tydligt. Virket är då ändå värdelöst,
            och alla år av tillväxt är bortkastade.
          </note>
          <note>
            Enligt domänverkets huvudkontor i Falun har domänverket planterat
            ca 100 000--150 000 ha med paperpot bara i Norrbotten, och först
            1987--1988
          </note>
          <note>
            upphörde man helt med detta. Därtill skall läggas de andra Norrlandslänens
            skogsbolagens och privata skogsägares planteringar. Jag kan inte
            göra någon beräkning, eftersom jag inte har fått fram uppgifter
            på hur stor andelen är med rotsnurr. En del skogsbolag har aldrig
            använt paperpot, men har ändå drabbats av rotsnurr.
          </note>
          <note>
            Många bolag har köpt sina paperpot av skogsvårdsstyrelsen som
            har en märklig dubbelroll både som tillsynsmyndighet och plantförsäljare.
          </note>
          <note>
            SCA har inte använt paperpot men har ändå liknande problem. SCA
            använde till en början
          </note>
          <note>
            Kopparforsmetoden i små plastkrukor som var släta inuti. Men
            nu har krukan modifierats med styrlister, s.k. HIKO. Resultaten
            har då blivit bättre. Dock fortsätter rötterna att ''snurra''.
            Jag har med egna ögon sett de planteringar som har
          </note>
          <note>
            ''snurrat''.
          </note>
          <note>
            På t.ex. en fyra år gammal plantering, ca 200 ha, som hade planterats
            med täckrotsplantor hade redan var och varannan planta dött. Skogsfacket
            ville i höstas slå larm. Medlemmarna har ju genom sitt arbete
            tvingats se dessa fruktansvärda skandaler. Men jag vet inte om
            man har agerat i den omfattning man ställde i utsikt i augusti--
          </note>
          <note>
            september. Om facket skulle agera är det en maktfaktor att räkna
            med.
          </note>
          <note>
            Att det även finns andra orsaker som ger plantorna dålig stabilitet
            och överlevnad är väl känt, t.ex.
          </note>
          <note>
            humustäckets tjocklek, vattenstress, frost, älgskador osv. Jag
            har här en rapport från en känd undersökning gjord av Anders Lindström
            på
          </note>
          <note>
            Svenska lantbruksuniversitetet. Han har då kommit fram till att
            bäst resultat blir det av naturlig föryngring. Där finns i stort
            sett inga plantor med rotsnurr. Om det finns är det så litet att
            tillväxten inte påverkas. Barrotsplantor finns inte med i undersökningen,
            men de har en bättre tillväxt om de sköts och planteras på rätt
            sätt. Näst bäst är
          </note>
          <note>
            Plantsystem 80. I övrigt har sex planttyper väsentlig omfattning
            av rotsnurr.
          </note>
          <note>
            Ser man till de plantor som står på ''normal'' mark --
          </note>
          <note>
            inte de dåliga markerna där siffrorna är ännu högre -- blir ändå
            andelen rotbrott och lutande träd efter nedböjning onormalt hög.
            Paperpot 308 är den planttyp som tillsammans med några andra planttyper
            har kraftiga snurrdeformationer -- 25 %.
          </note>
          <note>
            När man värderar ett rotsystems stabiliserande funktion spelar
            den totala rotarean en stor roll liksom rotsystemets deformationsgrad.
            Man skulle kunna uttrycka det som att förutom kvantitet krävs
            det också god kvalitet på rotsystemet för att få ett stabilt träd.
            Naturligt föryngrade plantor uppfyller alla kriterier. Det är
            den planttyp som har bäst förutsättning att klara stjälpande moment.
          </note>
          <note>
            Barrotsplantor och naturlig föryngring med en plantering utan
            ackord skulle oerhört väl förhöja denna föryngring och ge stabila
            plantor. Vid ackordsplantering händer det också att rötterna blir
            deformerade -- man trampar ju till runt roten -- och roten växer
            i en vinkel.
          </note>
          <note>
            Det kostar 10 000 kr. per ha att beskoga ett nytt område. Lägger
            man till tio års förlorad tillväxttid i genomsnitt, vad kostar
            inte det?
          </note>
          <note type="speaker">
            Anf. 47 Jordbruksminister MATS HELLSTRÖM (s):
          </note>
          <note>
            Fru talman! Jag har liksom Ragnhild Pohanka insett svårigheterna
            med rotsnurr. Det är ett mycket allvarligt problem. Jag tror inte
            att det finns någon som helst skillnad i vår beskrivning av problemet.
            Det innebär att på dåliga marker, särskilt i Norrland, där tekniker
            har använts som leder fram till rotsnurr, behöver det göras omplanteringar.
            Det handlar om stora skador. Utan att vara fackkunnig tror jag
            att det inte bara handlar om paperpot eller vilken typ av planta
            som har använts.
          </note>
          <note>
            Det kan också ha att göra med att i näringsfattig mark söker
            sig rötterna till det som är mest näringsrikt. Har man då ett
            näringsrikt hölje kring själva roten, vecklar roten in sig i sig
            själv. Marken kan ha betydelse. Jag tror att vi är överens om
            detta och att det är ett mycket allvarligt problem.
          </note>
          <note>
            Ragnhild Pohankas frågeställning i interpellationen berör dels
            om vi skall undersöka omfattningen av rotdeformationerna, dels
            om vi vill göra tillräckliga fältundersökningar -- skogsbolagen,
            privata skogsägare och jag -- för att få en överblick av omfattningen.
            Jag har svarat på detta. Eftersom alla är överens om att det här
            är allvarligt är det många som arbetar med det. Jag har redovisat
            lantbruksuniversitetets arbete, som Ragnhild
          </note>
          <note>
            Pohanka känner till. Vår egen statliga skogsvårdsorganisation,
            skogsstyrelsen, har som jag sade gjort undersökningar. Skogsägarbolagen
            arbetar med att finna nya metoder.
          </note>
          <note>
            Som jag sade i mitt svar är det viktigt att det snabbt kommer
            ut information om de nya metoder som arbetas fram av skogsvårdsorganisationer
            och skogsägare. Det gäller såväl nya plantsystem som andra forskningsresultat.
            Man menar t.ex. att plantorna bör stå kortare tid i plantskolan.
            Man utvecklar också nya plantsystem. Ragnhild
          </note>
          <note>
            Pohanka nämnde själv Planta 80, som har tagits fram, där rotutvecklingen
            blir bättre. I
          </note>
          <note>
            rådgivningen är man noga med att tala om på vilka marker det
            är lämpligt att plantera täckrotsplantor.
          </note>
          <note>
            I dag vet man mer om detta än vad man gjorde på
          </note>
          <note>
            70-talet. Det är självfallet också viktigt att använda rätt trädslag
            till rätt marktyp.
          </note>
          <note>
            Arbetet som bedrivs riktar in sig både på skogsorganisationernas
            rådgivning till privatpersoner och skogsbolagens utbildning av
            sina egna anställda.
          </note>
          <note>
            Vi är överens om problemet, och det som Ragnhild
          </note>
          <note>
            Pohanka efterlyser pågår redan.
          </note>
          <note type="speaker">
            Anf. 48 RAGNHILD POHANKA (mp):
          </note>
          <note>
            Fru talman! Jag vet att det har pågått undersökningar, men jag
            menar att det inte räcker.
          </note>
          <note>
            Problemen kanske inte uppträder på allvar förrän efter 10--15
            år, och tillväxtförlusten förvärras hela tiden. När man vet att
            det ännu för något år sedan planterades olämpliga planttyper måste
            man göra undersökningar på ett mycket tidigare stadium för att
            inte förlora dessa år.
          </note>
          <note>
            Ibland dör plantorna snabbt, men jag är också medveten om att
            om man har god matsäck med sig, som täckrotsplantorna har, äter
            man upp den först.
          </note>
          <note>
            Om rötterna inte har snurrat redan tidigare, börjar de göra det
            i den goda jorden.
          </note>
          <note>
            Hur omfattande är problemet? Man har bara undersökt planttyper
            som är 10--15 år gamla. Man skulle behöva göra en undersökning
            på mycket bredare bas.
          </note>
          <note>
            Skogsstyrelsens skogsvårdschef Stefan Bucht säger att man inte
            vet vad som kommer att hända i framtiden. Man vet inte hur stor
            omfattningen är och hur stor den kommer att bli. Det är det jag
            efterlyser.
          </note>
          <note>
            Jag tycker att det är dålig ekonomi och dålig skogspolitik. Det
            är skadligt för skogsägare.
          </note>
          <note>
            Privata skogsägare blir särskilt hårt utsatta i detta läge. Kan
            de över huvud taget få skadestånd? De har inte resurser att klara
            dessa förluster. Stefan
          </note>
          <note>
            Bucht säger att det kan bli svårt. Om plantan planterades för
            10--15 år sedan kan man kanske inte bevisa att planttypen var
            felaktig. Detta är allvarligt. Men det kommer säkert in skadeståndsanspråk
            från privata skogsägare och kanske även från bolagen. Det senare
            känner jag inte till. Jag tycker att man skall göra en undersökning
            där man studerar olika ålder, olika jordmån och olika planttyper.
            Den skulle bli ganska omfattande. Om den skulle kosta några miljoner,
            medför den kanske en besparing på miljarder. Satsa miljoner och
            spara miljarder!
          </note>
          <note type="speaker">
            Anf. 49 Jordbruksminister MATS HELLSTRÖM (s):
          </note>
          <note>
            Fru talman! Vi är överens om problemet, Ragnhild
          </note>
          <note>
            Pohanka. Visst undersöker man olika ålder. Som jag sade har skogsstyrelsen
            gjort undersökningar under åren 1970--1983. Lika viktigt som att
            fortsätta den typen av undersökningar -- man bedömer säkerligen
            bättre vilka undersökningar man skall göra än vad vi kan göra
            här i kammaren --
          </note>
          <note>
            är att man arbetar med att komma bort ifrån problemet.
          </note>
          <note>
            Jag har just belyst på vilket sätt skogsvårdsorganisationen,
            de privata bolagen och andra arbetar för att få fram andra plantsystem
            så att dessa allvarliga problem skulle kunna försvinna.
          </note>
          <note type="speaker">
            Anf. 50 RAGNHILD POHANKA (mp):
          </note>
          <note>
            Fru talman! Jag vet att man håller på att ta fram andra plantsystem.
            Det är viktigt och bra. Det utgör naturligtvis det bästa skyddet
            för framtiden.
          </note>
          <note>
            Framtiden gäller dock även för de plantor som redan är planterade.
            Vi är då inte överens om vilken form undersökningen skall ha och
            hur stor omfattningen skall vara.
          </note>
          <note>
            Jag har även talat med personer som har arbetat i skogen. Man
            börjar då fundera om den fjällnära skogen på höga höjder, som
            har dålig tillväxt, är mest utsatt för rotsnurr. Hälften av de
            fall där träden inte tillväxer kan bero på detta. I dessa områden
            finns magra jordar och svårt klimat som gör att problemet accelererar
            och kanske slår ut hela hyggen. Där t.ex. kan man börja.
          </note>
          <note>
            En del människor blundar. De planterar och struntar i hur det
            går. De har jobb nästa år eller om tre år igen med att göra en
            omplantering. Det är litet kortsiktigt. Man måste ta tag i detta
            på ett mycket mera heltäckande sätt. Vi är överens om problemet.
            Det gäller omfattningen, som jag inte heller känner till, men
            skulle vilja känna till.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1990/91:90 om reformeringen av den
            statliga länsförvaltningen
          </note>
          <note type="speaker">
            Anf. 51 Civilminister BENGT K Å JOHANSSON (s):
          </note>
          <note>
            Fru talman! Agne Hansson har ställt följande frågor till mig:
          </note>
          <note>
            1. Är regeringen beredd att ta konsekvenserna av den rådande
            situationen och föreslå riksdagen att reformeringsarbetet av den
            statliga länsförvaltningen i nuvarande form avbryts?
          </note>
          <note>
            2. Om inte, avser regeringen att genomföra reformeringen av den
            statliga länsförvaltningen helt i linje med av riksdagen fattat
            beslut?
          </note>
          <note>
            3. Vilka åtgärder är regeringen i så fall beredd vidtaga för
            att intentionerna i beslutet skall fullföljas?
          </note>
          <note>
            4. Är regeringens uppfattning att de nuvarande länen skall försvinna
            och ersättas av storregionala statliga organ på mellannivån mellan
            stat och kommuner?
          </note>
          <note>
            5. Är regeringen beredd att överväga förslaget om nedläggning
            av länsstyrelsernas organisationsnämnd (LON)?
          </note>
          <note>
            Svaret på den första frågan är nej. Den beslutade reformen är
            ett viktigt led i de åtgärder som syftar till att göra ansvarsfördelningen
            mellan stat, kommuner och landsting tydligare, förbättra samordningen
            mellan offentliga verksamheter och utveckla formerna för en mer
            mål- och resultatorienterad styrning av verksamheten.
          </note>
          <note>
            Följdsvaret på den andra frågan är att regeringen avser att genomföra
            reformeringen av den statliga länsförvaltningen i linje med de
            riktlinjer som riksdagen slagit fast.
          </note>
          <note>
            Beträffande den tredje frågan vill jag något mer ingående redovisa
            vilka åtgärder regeringen vidtar för att intentionerna bakom beslutet
            skall få genomslag.
          </note>
          <note>
            Riksdagen behandlar just nu förslag om de ändringar i gällande
            lagstiftning som föranleds av beslutet om länsstyrelsereformen
            (prop.
          </note>
          <note>
            1990/91:27). Det fortsatta arbetet med ett stort antal författningsändringar,
            som behövs för att genomföra reformen den 1 juli 1991, pågår inom
            regeringskansliet.
          </note>
          <note>
            En ny länsstyrelseinstruktion skall beslutas inom kort.
          </note>
          <note>
            Resursfrågorna för den nya organisationen bereds nu inom regeringskansliet
            i samband med årets budgetarbete.
          </note>
          <note>
            Statskontoret har nyligen redovisat sin utredning om den statliga
            administrationen på fiskets område. Förslagen bereds nu inom regeringskansliet.
            En proposition avses bli framlagd till riksdagen under våren 1991.
          </note>
          <note>
            Som svar på den fjärde frågan vill jag betona att det inte heller
            är regeringens mening att de nuvarande länen och den länsbundna
            statliga förvaltningen skall utraderas och ersättas av storregionala
            statliga organ på mellannivå mellan stat och kommun. En sådan
            utveckling leder till minskat förtroendemannainflytande, kan leda
            till ökad sektorisering av den statliga verksamheten och strider
            även i övrigt mot de intentioner som ligger bakom reformarbetet
            med en samordnad länsförvaltning. Däremot kan jag se att det på
            specifika områden finns behov av länsövergripande samverkan mellan
            flera län när det gäller långsiktiga strukturella frågor. Det
            gäller t.ex.
          </note>
          <note>
            Mälardalen och sydöstra Sverige.
          </note>
          <note>
            När det gäller den sista frågan är det oklart vad den syftar
            på -- Länsstyrelsernas organisationsnämnd har en viktig roll i
            förberedelserna inför reformen och är på olika sätt engagerad
            i arbetet. Men LON
          </note>
          <note>
            är självfallet inte undantagen från generella överväganden om
            omställning och bantning av den statliga administrationen, liksom
            om stabsmyndigheternas framtida roll.
          </note>
          <note>
            Avslutningsvis vill jag framhålla att de åtgärder som regeringen
            avser att vidta är grundade på uppfattningen att det reformbeslut
            som tagits är ett riktigt och viktigt steg för att effektivisera
            och decentralisera statlig verksamhet. Den nya länsstyrelsen skall
            vara det centrala statliga organet i länet och på ett mer sammanhållet
            sätt verka för samordning och ett kraftfullt regionalt agerande.
          </note>
          <note>
            Men det innebär givetvis inte att länsstyrelsernas uppgifter
            är bestämda en gång för alla. Det är inte bra om nya låsningar
            ersätter gamla. Vi befinner oss just nu i ett skede som aktualiserar
            frågor om uppgiftsfördelningen inom en rad politikområden.
          </note>
          <note>
            Det viktiga är att verksamheterna på länsplanet samordnas inom
            de nya länsstyrelserna.
          </note>
          <note>
            Agne Hansson tar också upp planerna för vägverkets framtida organisation.
            Regeringen har uppdragit åt vägverket att redovisa sina överväganden
            med anledning av betänkandet om finansiering av vägar och järnvägar
            (SOU 1990:86).
          </note>
          <note>
            Uppdraget skall i sin helhet redovisas senast den 31
          </note>
          <note>
            december 1990. Jag vill därför inte kommentera frågan på annat
            sätt än att peka på att vägverket enligt sina direktiv bör utgå
            från länsstyrelsernas vidgade uppgifter på kommunikationsområdet
            i den samordnade länsförvaltningen.
          </note>
          <note type="speaker">
            Anf. 52 AGNE HANSSON (c):
          </note>
          <note>
            Fru talman! Jag ber att få tacka civilministern för svaret. Det
            var ett omfattande och genomtänkt svar. Jag tror att det var nödvändigt
            för det fortsatta arbetet ute i länen med reformeringen av länsstyrelserna.
          </note>
          <note>
            Orsaken till att jag ställde de två första frågorna om att avbryta
            reformarbetet är det förvirrade och ovissa läge som råder ute
            i de olika länen. Det som händer tyder mer på att regeringen inte
            har avsikten att fullfölja reformen. Men nu har jag ju fått svaret
            att den skall fullföljas.
          </note>
          <note>
            Som jag framhåller i min interpellation har inga klara direktiv
            om organisationsutformningen givits till länen. De direktiv som
            har getts har varit motstridiga. Jag skulle gärna vilja ha ytterligare
            besked från civilministern vilka direktiv som har gått ut till
            länen. Regeringens handlande har inte heller varit konsekvent
            i linje med beslutet. Men det kan civilministern inte ensam lastas
            för.
          </note>
          <note>
            Förslaget från utbildningsministern om nedläggningen av länsskolnämnderna
            är ett sådant exempel. Förslaget om att länsexperterna inte har
            länen utan en större region som bas bygger ju inte på tanken att
            samordna inom länen.
          </note>
          <note>
            Budgetdirektiv om nedskärningar uppfattas inte heller ute i länen
            gå i reformens riktning.
          </note>
          <note>
            Jag skulle egentligen inte ha haft något emot att civilministern
            i dag hade gett ett besked om att regeringen är beredd att föreslå
            riksdagen att reformen stoppas. Enligt min och centerns uppfattning
            leder reformen inte till de uppsatta målen som civilministern
            angav. Den leder inte heller till det som också var avsett, och
            som civilministern inte angav, nämligen målet att fördjupa demokratin
            på länsnivå. Den mest effektiva lösningen är i stället ett reformarbete
            som innebär att landstingen omvandlas till verkliga länsparlament
            och att länsstyrelserna avskaffas.
          </note>
          <note>
            Först då kan ansvar och demokrati framstå tydligt och klart.
            Och effektiviteten ökar genom att onödiga dubbelkommandon försvinner.
          </note>
          <note>
            Nu gav civilministern emellertid inte det svaret, och han är
            beredd att fullfölja reformen enligt riksdagens beslut. Då tror
            jag att det är helt nödvändigt att regeringen ger klarare och
            entydigare direktiv till länen. Jag vill fråga om regeringen är
            beredd att göra det. Det är alldeles nödvändigt för att reformarbetet
            inte skall spåra ur.
          </note>
          <note>
            I svaret på den tredje frågan pekar civilministern på en rad
            centrala åtgärder som nu har vidtagits. Det finns inte mycket
            att kommentera i detta sammanhang. Det är det parallella arbetet
            ute i länen som måste gå i fas med arbetet centralt. Det är där
            som det i första hand brister.
          </note>
          <note>
            På vissa punkter följde beslutet i riksdagen inte regeringens
            proposition, på grund av att socialdemokraterna hamnade i minoritet
            under kammarbehandlingen och tvingades göra upp med moderaterna
            och folkpartisterna, bl.a. i frågan om inrättandet av de särskilda
            förtroendenämnderna inom länsstyrelsernas styrelse för vissa uppgifter.
          </note>
          <note>
            Civilministern hade själv föreslagit att minst fem sådana nämnder
            skulle tillsättas för att insynen skulle breddas och för att demokratin
            skulle fördjupas. Jag delade den uppfattningen. Beslutet om det
            som nu gäller innebär att länsstyrelserna själva avgör om nämnder
            skall inrättas, och om så sker skall länsstyrelserna själva utse
            ledamöterna.
          </note>
          <note>
            Det visar sig nu att många länsstyrelser inte planerar att inrätta
            några nämnder, och i de fall som detta planeras är det sällan
            fråga om mer än en. Det innebär, som jag ser det, en betydande
            förskjutning mot ökad centralstyrning, minskad insyn och försvagad
            demokrati på länsnivå. Därför hade jag väntat mig att civilministern,
            i samband med den proposition om författningsändringarna som riksdagen
            just nu behandlar, skulle återkomma med förslag som bättre tillgodoser
            insyn och demokrati.
          </note>
          <note>
            Mina funderingar gäller om civilministern är medveten om vad
            som pågår ute i länen i detta sammanhang. Är detta något som också
            civilministern är oroad över? I så fall, är han beredd att vidta
            några åtgärder för att demokratiarbetet skall gå i rätt riktning?
          </note>
          <note>
            Civilministern pekar i sitt svar på att vi just nu befinner oss
            i ett skede som aktualiserar frågor om uppgiftsfördelningen inom
            en rad politikområden.
          </note>
          <note>
            Det är möjligt. Frågan är varför. Civilministern säger vidare
            att det är viktigt att verksamheterna på länsplanet samordnas
            inom de nya länsstyrelserna.
          </note>
          <note>
            Skall jag tolka det som att regeringspartiet nu är berett att
            lägga ner landstingen för att minska dubbelkommandona på länsplanet?
            Ingår det i regeringens effketivitetssträvanden? I så fall sker
            det på demokratins bekostnad.
          </note>
          <note type="speaker">
            Anf. 53 Civilminister BENGT K Å JOHANSSON (s):
          </note>
          <note>
            Fru talman! Direktiven var motstridiga och otydliga, säger Agne
            Hansson. Det förnekar jag.
          </note>
          <note>
            De bygger helt på det beslut som riksdagen fattade, och regeringen
            har följt det. Ett mycket utförligt arbete har bedrivits, både
            i en central kommitté och i en kommitté i varje enskilt län under
            ordförandeskap av landshövdingen.
          </note>
          <note>
            När det gäller skolan vill jag erinra Agne Hansson om att det
            förslag som regeringen lade fram om uppföljningsorganisation för
            skolans område motsades av Agne Hanssons partikamrater i utbildningsutskottet
            som inte ansåg att detta skulle ligga på länsplanet i form av
            en organisation inom länsstyrelsen. Det beklagar jag. Jag är informerad
            om att det också har lett till att man i utbildningsutskottet
            har återgått till en central organisation, sammanhållen på detta
            område. Men det råder inte jag över, Agne Hansson. Men det hade
            varit bra om Agne Hansson hade haft bättre kontakt med sina egna
            partikamrater i den frågan.
          </note>
          <note>
            Jag menar att den samordnade länsförvaltningen är mycket central
            och viktig när det gäller att se till att vi får en enhetlig statlig
            politik i hela landet och i varje region. Agne Hansson och jag
            har ju diskuterat det här tidigare. Vi har olika syn på det.
          </note>
          <note>
            Jag menar att man blandar ihop olika ting när man argumenterar
            för en s.k. länsdemokratisklinje enligt centermodell. Det är angeläget
            att man har klart för sig vad som är statliga uppgifter och vad
            som är kommunala uppgifter. Det kan inte utan vidare ändras utan
            att både ansvarsregler och annat över hela området ändras.
          </note>
          <note>
            I detta sammanhang handlar det om statliga uppgifter som ligger
            i länen. Alternativet till att ha dem i länen är ofta att de förs
            tillbaka till den centrala organisationen, ofta till Stockholm.
            Och det är jag motståndare till. Det är alltså inte bra när man
            inte får stöd för det i olika sammanhang.
          </note>
          <note>
            Agne Hansson frågade om jag är oroad över vad som händer ute
            i länsstyrelserna när man inte inrättar det antal nämnder som
            jag föreslog i min proposition till riksdagen. Jag har att följa
            riksdagens beslut. Enligt detta beslut skulle det vara en fri
            nämndorganisation i den meningen att länsstyrelserna själva får
            bestämma vilka nämnder som skall inrättas. Jag kan se att det
            skiljer sig åt från län till län och att det kanske inte blir
            så många, bl.a. inte en länsskolnämnd, som det var tänkt från
            början. Samtidigt menar jag att det också är viktigt att man på
            det här sättet får en flexibilitet mellan de olika länen. Jag
            ser inte det som bara negativt. Det finns hela tiden möjlighet
            för varje länsstyrelse att ha olika typer av organ, rådgivande
            eller andra, som skall ingår i länsstyrelsen. Det ankommer på
            länsstyrelsen själv att göra den bedömningen.
          </note>
          <note>
            Det som Agne Hansson slutligen tog upp om landstingen förstår
            jag inte riktigt. Jag har inte här diskuterat landstingens roll.
            Det är väl fråga om var någonstans den kommunala verksamheten
            så att säga skall ligga -- ansvarsfördelningen och uppgiftsfördelningen
            mellan landstingen och primärkommunerna. Det är i och för sig
            en viktig fråga, men den har inte med detta att göra.
          </note>
          <note type="speaker">
            Anf. 54 AGNE HANSSON (c):
          </note>
          <note>
            Fru talman! Jag har här i debatten pekat på en rad områden, och
            jag tycker att det är väldigt viktigt på länsplan över huvud taget
            att man får klarare och entydigare besked från regeringens sida.
            När det gäller skolan har jag den informationen att man i enighet
            i utbildningsutskottet har fattat ett beslut som innebär att demokratireformer
            befrämjas på länsnivå. Där har centern medverkat.
          </note>
          <note>
            Även på andra områden förs diskussioner om storregioner och sådant.
            Då tror jag att det är viktigt att det finns en klar vilja från
            regeringens sida. Eftersom jag sitter i organisationskommittén
            i min länsstyrelse, vill jag framhåll att vi fortfarande upplever
            en viss osäkerhet. Men jag tror att vi har kunnat skingra en del
            av denna oro genom den här interpellationsdebatten, vilket jag
            noterar med tillfredsställelse, eftersom det var ett av syftena
            med min interpellation.
          </note>
          <note>
            Vi har naturligtvis olika uppfattning om länsdemokratimodellen.
            Det finns ingen anledning att fördjupa sig i den debatten här
            och nu, för det tjänar inget syfte.
          </note>
          <note>
            Jag delar civilministerns uppfattning att man naturligtvis inte
            får se på det här arbetet så, att alternativet skulle vara att
            centralisera uppgifter.
          </note>
          <note>
            Det är inte min avsikt, och jag tror inte heller det behöver
            ske. Jag tror att det finns möjligheter att ytterligare decentralisera
            vissa uppgifter. Det går att göra oavsett vilken form man väljer
            på länsnivån.
          </note>
          <note>
            Jag noterar att civilministern inte är beredd att ge vidare direktiv
            nu. Jag tror att det hade varit till fördel.
          </note>
          <note>
            När det gäller inrättande av nämnder tycker jag att det, om man
            vill slå vakt om demokratin, vore bra om det funnits riktlinjer
            centralt om att nämnder skall inrättas. Däremot tror jag att det
            vore bra om det fanns möjligheter till flexibilitet. Som det nu
            är ligger allt helt i länsstyrelsens hand. Det innebär att vissa
            länsstyrelser kan centralisera makten till sig, om de har den
            ambitionen, och det är inte bra.
          </note>
          <note type="speaker">
            Anf. 55 Civilminister BENGT K Å JOHANSSON (s):
          </note>
          <note>
            Fru talman! Det är givetvis så, Agne Hansson, att jag har att
            följa riksdagens beslut när det gäller nämndeorganisation. Där
            heter det att det är frivilligt för den enskilde länsstyrelsen
            att inrätta eller att inte inrätta. Jag tror att länsstyrelserna
            kommer att hitta former för olika typer av inflytande, ibland
            nämnd och ibland någon annan typ av förtroendemannaorganisation
            eller inflytande.
          </note>
          <note>
            Jag skall avslutningsvis säga att sådana här diskussioner naturligtvis
            ute i länsstyrelserna och bland länsstyrelsernas personal kan
            vara arbetssamma. Jag har följt sådana diskussioner och arbetet
            på det här området på mycket nära håll. Jag tycker att man har
            utfört ett utomordentligt bra arbete. När instruktionerna kommer
            att redovisas tror jag att man får klart för sig hur verksamheten
            organisatoriskt är tänkt. Många har sett utkast till instruktionerna.
            Dessutom kommer regeringen naturligtvis att i budgetpropositionen
            föreslå de finansiella grunderna för att den nya länsstyrelsen
            skall kunna bli en bra och fint arbetande statlig organisation.
          </note>
          <note type="speaker">
            Anf. 56 AGNE HANSSON (c):
          </note>
          <note>
            Herr talman! Det är ju klart att civilministern skall följa riksdagens
            beslut. Även om jag tillhör minoriteten finns det ingen annan
            uppfattning från min sida.
          </note>
          <note>
            Nämnd frågan har varit ett stort diskussionsämne som fick sin
            upplösning först efter en remiss och behandling i kammaren. Som
            jag nämnde skiftade majoriteterna genom att moderaterna och folkpartisterna
            bytte fot. Utgångspunkten i propositionen var ju att fem nämnder
            skulle inrättas i varje län, punkt och slut. Nu har vi hamnat
            i det läget att länsstyrelserna själva får inrätta nämnder, och
            det kan få till följd att inga nämnder inrättas. Jag vill peka
            på att det kan få konsekvenser för insyn och inflytande från länets
            sida. Civilministern säger att han skall fullfölja riksdagens
            beslut, och det skall han naturligtvis göra.
          </note>
          <note>
            Vad jag ville påpeka och möjligen tipsa om var att det finns
            möjligheter för civilministern att återkomma till riksdagen i
            det här ärendet. Han kunde ha gjort det i den senare propositionen.
            Han borde dra slutsatsen av denna debatt att det kan finnas ett
            stöd, i varje fall från min sida, att försöka bredda den insyn
            och demokrati som nu håller på att snävas in. Det återstår ett
            arbete inom det egna partiet att möjligen fördjupa kunskapen i
            det avseendet. Då skulle man bättre kunna nå syftet att vidga
            demokratin med reformarbete än vad man nu gör.
          </note>
          <note>
            Slutligen vill jag beröra frågan om LON. Det är möjligt att den
            frågan inte var särskilt tydlig. Som jag ser det har LON inte
            tagit på sig den roll som var avsikten vid reformarbetets genomförande.
            Det finns dessutom en organisationskommitté som skulle arbeta
            med detta. Och jag tycker att det är ett dubbelarbete. Jag tror
            egentligen inte att det skulle vara någon större förlust om man
            inriktade tankarna på att effektivisera. Detta kunde vara ett
            bra tips till regeringen i besparingstider.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1990/91:85 om bostadsproduktionens
            omfattning
          </note>
          <note>
            Anf. 57 Bostadsminister ULF LÖNNQVIST
          </note>
          <note>
            (s):
          </note>
          <note>
            Herr talman! Agne Hansson har frågat mig
          </note>
          <note>
            1. om jag är beredd att ta bort restriktionerna för ombyggnadsverksamheten
            för att möta den omedelbara nedgång i nybyggandet av bostäder
            som enligt Agne Hansson nu oundvikligen kommer att följa samt
          </note>
          <note>
            2. vilka åtgärder i övrigt som regeringen är beredd att vidta
            för att bemästra kostnadsutvecklingen i boendet, undvika ryckighet
            på bostadsmarknaden och åstadkomma en riktig avvägning mellan
            tillgång och efterfrågan på bostäder i hela landet.
          </note>
          <note>
            Under år 1989 igångsattes byggandet av drygt
          </note>
          <note>
            58 000 nya bostäder. Det är den högsta siffran sedan 1974. Under
            januari--september 1990 var nivån för påbörjandet av byggandet
            av nya bostäder ca 10 % högre än den redan höga nivån för år 1989.
            Besluten om lån till nya projekt har ökat med nära 40 %. Vidare
            har ansökningarna om lån för nya bostäder -- den allra tidigaste
            indikatorn på produktionsviljan -- ökat med mer än 30 %.
          </note>
          <note>
            Uppgången har kommit inte minst under andra och tredje kvartalen.
            Den situation som Agne Hansson tecknar stämmer för närvarande
            inte med verkligheten.
          </note>
          <note>
            De åtgärder som regeringen har satt in för att dämpa överhettningen
            på byggområdet -- främst i storstäderna -- har lett till att kostnadsutvecklingen
            har dämpats. Åren 1986--1988 steg kostnaderna för bostadsbyggandet
            nära tre gånger snabbare än inflationen. År 1989 hade kostnadsutvecklingen
            halverats. De första tre kvartalen i år har kostnaderna stigit
            mindre än inflationen.
          </note>
          <note>
            Begränsningarna för ombyggnadsverksamheten kommer att tas bort
            när överhettningen på byggområdet är borta.
          </note>
          <note>
            I det förslag till ny bostadsfinansiering som nu ligger i riksdagen
            ingår åtgärder med verkan redan från det kommande årsskiftet som
            direkt sänker kapitalutgifterna i förhållande till vad som följde
            av riksdagens beslut i våras om skattereformens finansiering.
            Jag tänker i första hand på den mer neutrala behandlingen av kapitalkostnader
            över den s.k. räntebidragstrappan samt av kostnader för reparationer
            och underhåll.
          </note>
          <note>
            Jag är angelägen om att framhålla vad förslaget om en ny bostadsfinansiering
            innebär i denna del, eftersom de som har intresse av att motverka
            reformen lägger ned stor kraft på att inge en helt annan föreställning
            om omläggningens omedelbara konsekvenser. Dessa försök att sprida
            oro kan naturligtvis -- om de lyckas -- i sig få de följder som
          </note>
          <note>
            Agne Hansson redan ser som ett oundvikligt faktum. Jag kan dock
            inte se annat än att Agne
          </note>
          <note>
            Hansson lika litet som jag har intresse av en sådan utveckling.
          </note>
          <note>
            Jag vill slutligen understryka det ansvar som parterna inom bostadsområdet
            har för att dämpa kostnaderna. Några ytterligare ekonomiska stödåtgärder
            från samhällets sida är inte aktuella.
          </note>
          <note>
            De som beställer och de som producerar måste nu aktivt medverka
            genom att bygga till sådana kostnader att folk har råd att bo.
          </note>
          <note type="speaker">
            Anf. 58 AGNE HANSSON (c):
          </note>
          <note>
            Herr talman! Jag ber att få tacka bostadsministern för svaret,
            som emellertid gör mig orolig. Antingen har bostadsministern inte
            riktigt uppfattat vad som håller på att hända på svensk bostadsmarknad
            eller också vägrar han att inse vilka konsekvenser hans egen politik
            håller på att få, framför allt för de boende men också för samhällsekonomin.
          </note>
          <note>
            Som jag har framhållit i min interpellation håller en helt ny
            och unik problembild på att växa fram på bostadsmarknaden. Samtidigt
            som vi har stor bostadsbrist börjar vi få allt fler tomma lägenheter.
          </note>
          <note>
            Boendet har blivit så dyrt att inte alla längre har råd att bo
            i de nya dyraste lägenheterna. Det här fenomenet kommer att bli
            än mer tydligt när nästa hyreshöjning inträffar, den 1 februari
            nästa år, som följd av skattereformens finansiering och den allmänna
            kostnadsökningen. De pågående hyresförhandlingarna visar på hyreshöjningar
            om
          </note>
          <note>
            1 000--2 000 kr. i månaden. Genomförandet av det nya bostadsfinansieringssystemet
            förvärrar ytterligare situationen genom att de boende får ta över
            huvuddelen av räntekostnaderna genom egna lån. Det kan få till
            följd att vi får ett stopp på nyproduktionen mycket snart.
          </note>
          <note>
            Vad jag här har nämnt överensstämmer inte med verkligheten, säger
            bostadsministern i sitt svar. Han hänvisar till den statistik
            från andra och tredje kvartalen i år över ökningen av antalet
            låneansökningar. Ja, det är just sambandet mellan denna statistik
            och de höga boendekostnaderna som är det allvarliga just nu. Det
            är alltså ett faktum att allt fler inte har råd att bo i nya lägenheter.
            I ett läge där allt fler inte har råd att bo i dyra nya bostäder
            fortsätter bostadsproduktionen på en nivå som är högre än som
            varit fallet på mycket länge.
          </note>
          <note>
            Det innebär att vi kommer att så att säga bygga på oss en mängd
            nya tomma lägenheter. Vad det kostar att ha tomma lägenheter vet
            vi av erfarenheterna från 80-talets början. Vi kommer mycket raskt
            att marschera in i en våldsam kostnadskris beträffande boendet,
            som jag ser saken, om inte regeringen är beredd att ta konsekvenserna
            av sin egen politik -- och det är man tydligen inte beredd att
            göra. Därför kan vi mycket tidigt in på nästa år få ett tvärstopp
            här.
          </note>
          <note>
            Uppgången under andra och tredje kvartalen är ju en följd av
            att så många som möjligt vill ha ett lånebeslut det här året för
            att undvika de kostnadsfördyringar som kommer nästa år till följd
            av skattereformen.
          </note>
          <note>
            Vad tror bostadsministern är anledningen till att
          </note>
          <note>
            LB-Hus säger upp halva arbetsstyrkan på totalt 210
          </note>
          <note>
            anställda vid sin husfabrik hemma i Hultsfred? Kan inte anledningen
            vara att man har märkt en dämpad orderingång och att man befarar
            ett kraftigt vikande byggande av bostäder redan nästa år?
          </note>
          <note>
            Det har snart gått ett kvartal sedan den aktuella perioden, dvs.
            den period från vilken bostadsministern hämtar sin statistik.
            När något händer på bostadsmarknaden, och det vet säkert bostadsministern
            också, går det mycket snabbt.
          </note>
          <note>
            Därför är det mycket farligt att ha för stora skygglappar på
            sig. Man måste ge akt på situationen och uppmärksamma begynnande
            tendenser.
          </note>
          <note>
            Det som nu måste till, som jag ser det, är antingen att man åtgärdar
            kostnadskrisen eller också att regeringen tar konsekvenserna och
            minskar bostadsbyggandet och fasar in en ökad reparationsverksamhet
            för att klara sysselsättningen och minska tvära kast här.
          </note>
          <note>
            Vi i centern har länge drivit kravet på en lägre belastning på
            bostadssektorn som en följd av skattereformen, och vi har presenterat
            förslag till andra åtgärder för att hålla nere kostnaderna i byggandet
            och boendet. Det är naturligtvis den enda rätta och vettiga vägen
            att gå. Annars drabbas de boende, eftersom det fortfarande finns
            en bostadsbrist.
          </note>
          <note>
            De åtgärder för att sänka kostnaderna framöver som anges i svaret
            är ytterst blygsamma och ger inte tillräcklig effekt.
          </note>
          <note>
            Något egentligt skäl för att inte nu släppa ombyggnadsbegränsningarna
            kan jag inte se.
          </note>
          <note>
            Överhettningen kommer mycket snart att ersättas av ett stopp,
            som jag tidigare har sagt. Det tar ett halvår innan åtgärderna
            ger effekt.
          </note>
          <note>
            Ombyggnadsbehovet är stort. 1 100 lägenheter från de största
            kommunala bostadsbolagen i Stockholm finns i kön hos länsbostadsnämnden
            i väntan på beslut. Det är nu som begränsningarna måste släppas
            om vi skall kunna möta nedgångseffekten om ett halvt år. Vi får
            inte vänta tills den effekten är ett faktum. Mot den bakgrunden
            vill jag ställa ytterligare några frågor till bostadsministern:
          </note>
          <note>
            1. Hur tänker sig socialdemokraterna att få en bättre balans
            mellan tillgång och efterfrågan om ni inte är beredda att vidta
            nämnda åtgärder nu?
          </note>
          <note>
            2. Hur ser regeringen på ombyggnadsbehovet mot bakgrund av vad
            jag här har nämnt?
          </note>
          <note>
            3. Har inte regeringen någon strävan när det gäller att försöka
            undvika ryckighet på bostadsmarknaden? Om svaret är ja, vilka
            åtgärder vill ni då vidta för att få en jämn balans mellan tillgång
            och efterfrågan i fråga om bostadsproduktionen?
          </note>
          <note>
            Anf. 59 Bostadsminister ULF LÖNNQVIST
          </note>
          <note>
            (s):
          </note>
          <note>
            Herr talman! Jo, Agne Hansson, jag uppfattar mycket väl det som
            händer på bostadsmarknaden.
          </note>
          <note>
            Jag har med fullt fog kunnat hänvisa till den statistik vi har
            att gå efter. Det är länsbostadsnämndernas beslut om olika låneärenden,
            och det är de ansökningar som strömmar in till nämnderna. Det
            är det underlag vi har att gå efter. Det speglar nämligen med
            mycket stor exakthet vad som sker när det gäller bostadsbyggandet.
          </note>
          <note>
            Sedan säger Agne Hansson att kostnadsläget är mycket högt. Ja,
            kostnadsläget är högt. Det är vi fullständigt överens om. Jag
            har också i mitt svar speglat att en väsentlig orsak till det
            höga kostnadsläget står att finna i den överhettning vi har på
            bostadsmarknaden och på byggområdet över huvud taget. De åtgärder
            vi satte in för att dämpa denna överhettning har medverkat till
            dels att vi har kunnat få upp en mycket hög nivå på nyproduktionen
            av bostäder, den högsta sedan mitten av 70-talet, dels, som jag
            redovisade i mitt svar, att kostnadsutvecklingen har dämpats.
          </note>
          <note>
            Ökningstakten har bromsats upp. Det är den ena delen.
          </note>
          <note>
            Den andra delen är naturligtvis det svar som faller på branschen
            som sådan, på dem som bygger husen och på dem som producerar husen.
            Ibland verkar det på Agne Hansson som om de över huvud taget inte
            finns med i bilden, utan det skulle vara samhällets sak att hela
            tiden se till att också den del av kostnadsutvecklingen som direkt
            har med beställare och producenter att göra skulle hållas tillbaka.
            Deras ansvar skulle över huvud taget inte tas in bilden. Så är
            det naturligtvis inte. Det är de som har ansvaret.
          </note>
          <note>
            Det är inte regeringen eller riksdagen som bestämmer vilka hus
            som skall byggas, som bestämmer innehållet i husen, som bestämmer
            allt det andra som har med detta att göra, utan det är beställare
            och producenter. Därför är det alldeles självklart att ett huvudansvar
            måste åvila dessa.
          </note>
          <note>
            Det samhället skall göra är att sätta in åtgärder för att se
            till att det finns produktionsförutsättningar för genomförandet
            av ett omfattande bostadsbyggande. Det är det vi har gjort genom
            dessa olika åtgärder.
          </note>
          <note>
            Agne Hansson säger att vi skall gå in med ytterligare subventioner
            för att hålla nere kostnaderna. Jag har redovisat att några resurser
            för detta inte finns. Vi har inte ytterligare pengar att pumpa
            in på bostadsområdet. Vi använder redan ungefär 43 miljarder detta
            år för att hålla nere boendekostnaden. Mer kan vi inte ta fram.
            Jag hoppades att Agne Hansson skulle vilja dela uppfattningen
            med mig om att det ansvaret i ganska stor utsträckning måste läggas
            på marknadens aktörer.
          </note>
          <note>
            Agne Hansson kom sedan in på skattereformen och dess kostnadseffekter
            på boendet. Ja, det blir höjda boendekostnader. Men alla får en
            kraftig skattesänkning. Därför, Agne Hansson, har hushållens disponibla
            inkomst, också sedan höjda boendekostnader har betalats, ökat.
            Situationen är alltså förbättrad när det gäller disponibel inkomst
            också sedan höjda boendekostnader har betalats.
          </note>
          <note>
            Jag vet inte vilka hus Agne Hansson åsyftar när han talar om
            hyreshöjningar på 1000--2000 kr. per månad. I vart fall är det
            inte skattereformens effekt på boendet Agne Hansson på detta sätt
            speglar.
          </note>
          <note>
            Det är riktigt, som Agne Hansson säger, att som ett monument
            över en misslyckad borgerlig regeringstid hade vi en mängd tomma
            lägenheter i början av 80-talet, inte därför att människor inte
            hade behov av bostäder, utan därför att den höga arbetslösheten
            ledde till att människor inte hade råd att bo. Vi skall naturligtvis
            göra allt för att söka undvika att en sådan situation uppträder
            på nytt.
          </note>
          <note>
            Agne Hansson undrar också om det inte är dags att släppa ombyggnadsbegränsningarna.
            Jag har sagt i mitt svar att vi skall släppa ombyggnadsbegränsningarna
            när tiden för det är inne. Ombyggnadsbegränsningarna är ett led
            i att dämpa den överhettning som faktiskt finns på byggområdet.
            När vi har en balans på nytt mellan utbud och efterfrågan skall
            vi naturligtvis ta bort den sortens begränsningar som vi har satt
            in. Det gäller ombyggnadsverksamhet och det kan också gälla annat.
            Självfallet följer vi dessa ting med mycket stor noggrannhet.
            Den dag det är tid för detta kommer vi att släppa efter på begränsningen.
          </note>
          <note type="speaker">
            Anf. 60 AGNE HANSSON (c):
          </note>
          <note>
            Herr talman! Om nu bostadsministern, som han säger, fattar vad
            som händer på bostadsmarknaden, förstår jag inte varför han inte
            handlar i sitt departement.
          </note>
          <note>
            Han kommer tillbaka till ansökningarna och att de är underlaget
            för bedömningarna. När man planerar gäller det verkligen att ligga
            långt framme och se vad som just håller på att hända. Det som
            just händer tyder på att allt fler är mycket oroliga för att man
            får ett omedelbart stopp i nyproduktionen, om inte kostnaderna
            kan bemästras.
          </note>
          <note>
            Kostnaderna beror inte enbart på överhettningen.
          </note>
          <note>
            Med anledning av den har man satt in en hel del åtgärder. Det
            är inte heller bara branschens fel, så att det går att skylla
            i från sig på branschen, när det är besluten här i Sveriges riksdag
            på förslag av i första hand socialdemokraterna, med hjälp av folkpartiet
            i andra hand, som har gett de största boendekostnadshöjningarna.
            Det är klart bevisat i statistik och i de hyresförhandlingar som
            nu pågår vad det besluten innebär för de ökade kostnaderna.
          </note>
          <note>
            Det är följden av detta som har gjort att vi har hamnat i denna
            svåra situation. Om det inte är problem med kostnaderna, bostadsministern,
            hur förklarar då bostadsministern det fenomenet att allt fler
            människor tvingas byta ner sig till mindre lägenheter med lägre
            kostnader? Varför håller socialbidragstagarna på att fördubblas
            i antal ute i landets kommuner, om de inte har problem att få
            hushållskassan att gå ihop på grund av dessa åtgärder? Varför,
            om inte förklaringen finns att hämta i skattereformen?
          </note>
          <note>
            Jag vill inte gå in med ytterligare subventioner, det har jag
            inte sagt. Jag har snarare sagt att det är viktigt att hitta ett
            finansieringssystem som är betydligt mer kostnadskänsligt än dagens
            och det som bostadsministern har föreslagit, för att man skall
            kunna hålla nere kostnaderna och prioritera subventioner och bostadsstöd.
            Det är av den anledningen jag vill förmå bostadsministern att
            se långsiktigt på vad som händer, för att just nu koppla över
            till en ombyggnadsverksamhet. När är tiden mogen för att stoppa
            ombyggnadsbegränsningarna om det inte är nu? Då det tar ett halvår
            att få effekt.
          </note>
          <note>
            Om ett halvår är vi inne i mitten på 1991, när skattereformen
            verkligen har fått sin fulla effekt.
          </note>
          <note>
            Anf. 61 Bostadsminister ULF LÖNNQVIST
          </note>
          <note>
            (s):
          </note>
          <note>
            Herr talman! Agne Hansson undrar varför vi inte handlar. Agne
            Hansson, vi skall handla den dag tiden för det är inne. Då skall
            begränsningen som satts in, i ett skede då de behövdes för att
            dämpa överhettningen släppas. När vi har balans på marknaden och
            vi därmed kan se att vi slipper överhettningens kostnadsdrivande
            effekter, då är det dags att handla.
          </note>
          <note>
            Jag träffade häromdagen företrädare för branschen, för fackliga
            organisationer och för arbetsmarknadsstyrelsen i diskussioner
            om just detta.
          </note>
          <note>
            För tillfället, säger branschen, är orderböckerna välfyllda.
            Vad man möjligen skönjer är en viss minskning av orderingången
            under senare delen av nästa år.
          </note>
          <note>
            Därför kan man alltså inte påstå, som Agne
          </note>
          <note>
            Hansson gör, att vi just nu skulle befinna oss i en situation
            där det finns all anledning att kasta alla begränsningar över
            styr och brassa på för fullt. Vi är inte där ännu. Den dag då
            vi vid analys av tillgängliga uppgifter kommer fram till att det
            är dags att lätta på bromspedalen, då skall vi också göra det,
            Agne Hansson!
          </note>
          <note>
            Sedan återkommer Agne Hansson till sina farhågor om ett omedelbart
            stopp i nyproduktionen, och han målar upp effekterna av skattereformen
            och av ett nytt finansieringssystem. Ja, Agne Hansson, ju fler
            som håller på att svartmåla verkligheten, desto större är naturligtvis
            risken att svartmålningen blir självuppfyllande.
          </note>
          <note>
            Åter till skattereformen! Vad är det för siffermaterial Agne
            Hansson har tillgång till som skulle ge de effekter för de vanliga
            svenska löntagarna, boende i vanliga lägenheter, som Agne
          </note>
          <note>
            Hansson söker framställa? Vi har gjort undersökningar, och hyresgäströrelsen
            har gjort undersökningar. Hyresgäströrelsens material -- om jag
            nu skall hålla mig till det som Agne Hansson kanske litar mer
            på -- visar ju att skattereformens vinnare är de vanliga inkomsttagarna
            i de vanliga bostäderna. Agne Hansson försöker måla upp en bild
            av att de skulle drabbas så oerhört hårt av skattereformen. De
            får, enligt det tillgängliga materialet från hyresgäströrelsen,
            en påtagligt ökad disponibel inkomst även sedan ökade boendekostnader
            är betalda.
          </note>
          <note>
            Man kan inte bara se på utgiftsdelen, Agne
          </note>
          <note>
            Hansson, man måste också se på de ökade intäkter som familjen
            får i form av skattesänkning.
          </note>
          <note>
            Men det är klart att fortsätter den här svartmålningen, så skapas
            en allmän oro hos människor. Och är det det Agne Hansson vill
            uppnå, vilket jag inte trodde, så skall man naturligtvis fortsätta
            att ge felaktig information till folk.
          </note>
          <note>
            Så säger Agne Hansson att allt fler tvingas byta ner sig och
            att socialbidragen ökar som en effekt av skattereformen. Ja, det
            skulle i så fall vara som en effekt av den del av skattereformen
            som redan genomförts. Den stora delen kommer ju nästa år, och
            de skadeverkningar som Agne Hansson målar upp av det som skall
            komma -- de kan ju rimligen inte ha påverkat situationen redan
            i nuet.
          </note>
          <note>
            Socialbidragen ökar, säger Agne Hansson. Om de gör det -- det
            finns många exempel på kommuner där det har gått i den andra riktningen
            -- så beror det som regel på att man har vissa problem med sysselsättning
            osv.; då brukar det bli en uppgång.
          </note>
          <note>
            Avslutningsvis, herr talman, vill jag ännu en gång säga att vi
            skall ta bort ombyggnadsbegränsningarna när tidpunkten för det
            är lämplig.
          </note>
          <note type="speaker">
            Anf. 62 AGNE HANSSON (c):
          </note>
          <note>
            Herr talman! Jag avser nu första halvåret eller början av andra
            halvåret 1991, och bostadsministern utgår från nuet; det är därvidlag
            vi skiljer oss i våra bedömningar. Jag tror att det måste vara
            en god framförhållning i planeringen av bostadspolitiken för att
            vi skall få jämn byggsysselsättning och kostnadsutveckling.
          </note>
          <note>
            Branschen har sitt ansvar, det vill jag inte förneka på något
            sätt. Men det finns anledning att notera varför branschen får
            så höga kostnader. En av anledningarna är just ryckigheten på
            bostadsmarknaden, de tvära kasten mellan en mycket stor, ökad
            nyproduktion av bostäder och en ökad ombyggnadsverksamhet. Det
            är ju för att vi skall undvika ett sådant kast 1991 som jag försöker
            förmå bostadsministern att inse att han måste vidta åtgärder nu
            -- och inte om ett halvår.
          </note>
          <note>
            Har inte bostadsministern sett den oro som nu finns, och ökningen
            av antalet tomma lägenheter?
          </note>
          <note>
            Vi håller på att få den situation som vi hade på 80-
          </note>
          <note>
            talet, och det blir än värre om ingenting händer nu.
          </note>
          <note>
            Jag svartmålar inte; det är inte min avsikt. De uppgifter jag
            fått har inte minst hyresgäströrelsen gett mig. Jag kan referera
            till den uppvaktning av
          </note>
          <note>
            700 hyresgäster som i elva länkbussar invaderade
          </note>
          <note>
            Gamleby för 14 dagar sedan. Deras entydiga budskap var att de
            åtgärder på skatteområdet som har vidtagits kommer att innebära
            betydande svårigheter att få hushållskassan att gå ihop i framtiden.
            Och varför ökar antalet socialbidragstagare, om inte kostnadssitsen
            har blivit en annan?
          </note>
          <note>
            Jag tror att det är mycket viktigt, för att inte belastningen
            på de boende skall öka ytterligare, att vi får en jämnare planering
            och en väl fungerande bostadsmarknad. Annars blir det ytterst
            de boende som kommer att drabbas. Det är det jag vill undvika
            -- och det är detta jag försöker få även bostadsministern att
            inse.
          </note>
          <note>
            Anf. 63 Bostadsminister ULF LÖNNQVIST
          </note>
          <note>
            (s):
          </note>
          <note>
            Herr talman! Jag delar Agne Hanssons bedömning att ryckighet
            inte är bra. Därför skall man försöka ha en så jämn byggproduktion,
            totalt sett, som möjligt.
          </note>
          <note>
            Agne Hansson har ju vissa erfarenheter av ryckighet. Det har
            tagit lång tid för den svenska byggmarknaden att ta sig ur den
            enorma svacka som byggverksamheten i vårt land råkade in i som
            en följd av den borgerliga regeringspolitiken i slutet av 70-talet
            och början av 80-talet. Det är alldeles självklart att det var
            kostnadsdrivande när man skulle ställa om sig från den djupa svackan
            till en hög produktionsnivå i olika delar av byggverksamheten.
            Inte minst följderna för materialindustrin hade ju blivit katastrofala.
          </note>
          <note>
            Mängder av företag fick slå igen därför att ingen behövde deras
            produkter. När sedan efterfrågan på produkter steg snabbt, så
            var det givetvis kostnadsdrivande att börja ta igen vad som eftersatts.
            Det är riktigt att detta är en av orsakerna till dagens höga kostnadsläge.
            Men rannsaka, Agne
          </note>
          <note>
            Hansson, de borgerliga partiernas, och det egna partiets, insatser
            under den perioden, för det är sviterna av detta som vi har fått
            dras med.
          </note>
          <note>
            Sedan talar Agne Hansson om tomma lägenheter.
          </note>
          <note>
            Jag förmodar att han då lutar sig mot det material som de allmännyttiga
            botadsföretagen lämnade för ett tag sedan om en viss uppgång av
            antalet tomma lägenheter. Om jag inte minns alltför fel, så hade
            antalet tomma lägenheter ökat med ungefär en promille av de allmännyttiga
            bostadsföretagens bestånd. Det var alltså 800--1 000 fler tomma
            lägenheter nu än för ett år sedan -- och dessa företag har 700
            000--800 000 lägenheter totalt sett.
          </note>
          <note>
            Jag tycker inte att man skall ta den sortens tal till utgångspunkt
            för påståendet att antalet tomma lägenheter snabbt ökar.
          </note>
          <note>
            Jag hoppas att Agne Hansson vid den stora uppvaktningen i Gamleby
            utnyttjade tillfället att för dem som var där tala om vilka positiva
            effekter de skulle få av skattereformen, så att deras oro kunde
            dämpas och så att de fick en korrekt och saklig information om
            den situation som skulle råda under nästa år. Då har Agne Hansson
            verksamt bidragit till att föra ut informationen om skattereformen
            på ett riktigt sätt. Men jag är rädd för att Agne Hansson inte
            utnyttjade tillfället till detta.
          </note>
          <note>
            Andre vice talmannen anmälde att Agne Hansson anhållit att till
            protokollet få antecknat att han inte ägde rätt till ytterligare
            inlägg.
          </note>
          <note>
            Överläggningen var härmed avslutad.
          </note>
          <note>
            12 §Bordläggning
          </note>
          <note>
            Anmäldes och bordlades
          </note>
          <note>
            Finansutskottets betänkanden
          </note>
          <note>
            1990/91:FiU5 Ändrade kassakravsavgifter
          </note>
          <note>
            1990/91:FiU6 Riksdagens revisororers verksamhet under budgetåret
            1989/90
          </note>
          <note>
            1990/91:FiU7 Ändringar i allemanssparandet
          </note>
          <note>
            1990/91:FiU9 Uppbörden av tillfällig arbetsmiljöavgift
          </note>
          <note>
            Skatteutskottets betänkanden
          </note>
          <note>
            1990/91:SkU3 Deklarations- och kontrollfrågor i anslutning till
            skattereformen, m.m.
          </note>
          <note>
            1990/91:SkU5 Ändringar i vägtrafikskattelagen
          </note>
          <note>
            Justitieutskottets betänkanden
          </note>
          <note>
            1990/91:JuU5 Fortsatt giltighet av 1952 års tvångsmedelslag
          </note>
          <note>
            1990/91:JuU6 Teleavlyssning m.m.
          </note>
          <note>
            1990/91:JuU7 Fastighetsdomstolar, m.m.
          </note>
          <note>
            Lagutskottets betänkande
          </note>
          <note>
            1990/91:LU14 Ändring i lagen (1985:193) om internationell järnvägstrafik
          </note>
          <note>
            Kutlturutskottets betänkande
          </note>
          <note>
            1990/91:KrU8 Lotterifrågor
          </note>
          <note>
            Trafikutskottets betänkanden
          </note>
          <note>
            1990/91:TU8 Uppskjutande av ikraftträdande av vissa ändrade bestämmelser
            om motorredskap och traktorer, m.m.
          </note>
          <note>
            1990/91:TU9 Säkerheten vid järnväg, tunnelbana och spårväg, m.m.
          </note>
          <note>
            Näringsutskottets betänkanden
          </note>
          <note>
            1990/91:NU7 Minerallagstiftning m.m.
          </note>
          <note>
            1990/91:NU9 Utrikeshandel
          </note>
          <note>
            1990/91:NU11 Ersättning för inkassokostnader
          </note>
          <note>
            1990/91:NU13 1989 års internationella avtal om jute och juteprodukter
          </note>
          <note>
            1990/91:NU14 Tillfällig försäljning
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 29 november
          </note>
          <note>
            1990/91:110 av Ulla Orring (fp) till statsrådet
          </note>
          <note>
            Margot Wallström om kommunernas konsumentvägledning:
          </note>
          <note>
            Konsumentprisindex i november i år är 213. Det innebär att priserna
            stigit med 113 % sedan 1980.
          </note>
          <note>
            Omsatt till vardagsspråk betyder det att inte ens hälften av
            1980 års penningvärde finns kvar i dag.
          </note>
          <note>
            Det är självklart att konsumenterna känner av prishöjningarna
            och försöker rätta mun efter matsäcken, men tyvärr finns det också
            en grupp individer som har svårigheter med att planera sin ekonomi.
          </note>
          <note>
            Inte mindre än 200 000 familjer levde häromåret på socialbidrag
            enligt vissa undersökningar. Det är en alarmerande stor grupp
            som med dagens problem på arbetsmarknaden -- med många varsel
            -- kan förväntas växa.
          </note>
          <note>
            Om dessa konsumenter fick tillgång till en bra budgetrådgivning,
            som kan ge råd och anvisningar om bästa köp och allmänt se över
            möjligheten för konsumenten att leva på sina tillgångar, kunde
            en stor del av de ekonomiska problemen saneras. För samhället
            i stort är det en katastrof att låta människor hamna i skuldfällan.
          </note>
          <note>
            För att åstadkomma detta måste det finnas en konsumentvägledning
            på nära håll. När riksdagen
          </note>
          <note>
            1986 fastslog riktlinjerna för konsumentpolitiken, var målsättningen
            en fortsatt snabb utbyggnad av den lokala verksamheten. Det räcker
            inte enbart med centrala verk som konsumentverket och allmänna
            reklamationsnämnden, det bör finnas lokalt förankrad konsumentvägledning.
          </note>
          <note>
            Under verksamhetsåret 89/90 fanns konsumentvägledning i 271 av
            landets 284
          </note>
          <note>
            kommuner. Läget var relativt gott. Men nu har det skett en dramatisk
            neddragning av verksamheten.
          </note>
          <note>
            Ett 20-tal kommuner, därav t.ex. Täby, slopar konsumentvägledningen.
          </note>
          <note>
            Det betyder att inte enbart budgetrådgivningen drabbas utan även
            reklamationshantering, marknadsbevakning, utbildning till unga
            konsumenter m.m. Om inte exempelvis reklamationshanteringen kan
            klaras av snabbt och billigt på orten genom den lokala konsumentvägledningen,
            måste konsumenten vända sig till allmänna reklamationsnämnden,
            vars resurser knappast är tillräckliga. Eller skall konsumenten
            lämnas utan hjälp?
          </note>
          <note>
            För att på effektivaste och mest ändamålsenliga sätt använda
            samhällets resurser och spara med allmänna medel genom en på ett
            tidigt stadium insatt budgetrådgivning och över huvud taget tillvarata
            konsumenternas intresse behövs en lokalt förankrad konsumentvägledning.
          </note>
          <note>
            Med hänvisning till ovanstående vill jag ställa följande frågor:
          </note>
          <note>
            1. Vilka åtgärder ämnar statsrådet vidtaga för att informera
            om betydelsen av den lokala konsumentvägledningen?
          </note>
          <note>
            2. Eftersom konsumentvägledningen är en kommunal uppgift blir
            frågan också om statsrådet ämnar samråda med Kommunförbundet?
          </note>
          <note>
            3. Vilka åtgärder ämnar statsrådet vidtaga för allmänna reklamationsnämndens
            del med hänsyn till den förväntade ökade ärendetillströmningen?
          </note>
          <note>
            1990/91:111 av Maria Leissner (fp) till statsrådet
          </note>
          <note>
            Maj-Lis Lööw om flyktingar i
          </note>
          <note>
            Genèvekonventionens bemärkelse:
          </note>
          <note>
            Psykologer och läkare på en flyktingförläggning har slagit larm
            att ett stort antal turk-bulgariska kvinnor blivit våldtagna och
            misshandlade av polisen i hemlandet.
          </note>
          <note>
            Dessa fakta har inte kommit fram under polisförhör eftersom övergreppen
            varit så djupt kränkande för kvinnorna. Inte förrän några advokater
            förhörde maka och make var för sig kunde dessa kvinnor förmå sig
            att berätta om övergreppen.
          </note>
          <note>
            Det har framkommit att ett stort antal turkbulgariska kvinnor
            blivit utsatta för våldtäkter och misshandel, ibland i sina barns
            åsyn. Förövarna har varit bulgariska polismän, och överfallen
            har skett i samband med polisförhör eller hämtningar i hemmet.
            Ofta har maken varit fängslad, och polisen har då kunnat utnyttja
            hans frånvaro.
          </note>
          <note>
            Enligt muslimsk tro betraktas en kvinna som blivit våldtagen
            därigenom också som en prostituerad.
          </note>
          <note>
            Vissa män har därför övergivit sina fruar när de fått veta om
            våldtäkterna, andra män är fortfarande okunniga om övergreppen.
          </note>
          <note>
            Några typiska fall kan se ut som följer:
          </note>
          <note>
            En kvinna med två barn blev hämtad av polis när mannen satt i
            fängelse. Hon blev våldtagen av två poliser. De brände henne med
            droppande plast på brösten. Hon vaknade utanför huset efter att
            ha varit avsvimmad.
          </note>
          <note>
            Tre veckor före flykten väcktes en annan kvinna mitt i natten
            av att fyra poliser bankade på ytterdörren. Två av poliserna undersökte
            lägenheten, och två våldförde sig på kvinnan i de två barnens
            åsyn. Maken var inte hemma vid tiden för våldtäkten, men gick
            senare ut och letade efter poliserna, fann och misshandlade en
            av dem. Efter detta var familjen tvungen att fly. Särskilt det
            ena barnet har blivit svårt stört av upplevelsen.
          </note>
          <note>
            Uppenbarligen är dessa händelser inte engångsföreteelser, utan
            har drabbat ett stort antal turk-bulgariska kvinnor. En kvinnojour
            uppskattar att det kan röra sig om ett hundratal kvinnor.
          </note>
          <note>
            Överfallen förefaller utgöra en del av förföljelserna mot den
            turk-bulgariska minoriteten, inte minst för att den ofta sammanfallit
            med att maken suttit fängslad, eller i samband med polisförhör
            av kvinnorna. Om så är fallet torde överfallen styrka att de utsatta
            kvinnorna är flyktingar i
          </note>
          <note>
            Genèvekonventionens bemärkelse.
          </note>
          <note>
            I vilket fall som helst utgör våldtäkterna starka humanitära
            skäl för att kvinnorna och deras familjer borde få uppehållstillstånd
            i Sverige.
          </note>
          <note>
            Eftersom paragrafen om uppehållstillstånd på humanitära grunder
            är tagen bruk sedan den 13
          </note>
          <note>
            december 1989 har naturligtvis de överfallna kvinnorna betydligt
            sämre skydd än tidigare.
          </note>
          <note>
            Jag vill mot denna bakgrund fråga invandrarministern:
          </note>
          <note>
            1. Är kvinnor, som i samband med polisförhör i sitt hemland utsatts
            för våldtäkter och misshandel, att betrakta som flyktingar i Genèvekonventionens
            bemärkelse?
          </note>
          <note>
            2. Hur avser invandrarministern garantera skydd åt de turk-bulgariska
            kvinnor som utsatts för misshandel och våldtäkter, mot bakgrund
            av den nuvarande inskränkningen av flyktinglagstiftningen?
          </note>
          <note>
            14 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 29 november
          </note>
          <note>
            1990/91:253 av Seija Viitamäki-Carlsson (v) till statsrådet Göran
            Persson om hemspråksundervisningen:
          </note>
          <note>
            Regeringen aviserar nedskärningar av statsbidragen till skolsektorn
            med ca 1 miljard det kommande budgetåret. Statsbidraget till hemspråksundervisningen
            minskas med 300
          </note>
          <note>
            miljoner från 467 miljoner till 167 miljoner.
          </note>
          <note>
            Nu aviserar kommunala skolpolitiker och
          </note>
          <note>
            Kommunförbundet stora förändringar i hemspråksundervisningen.
            Skolförordningen skall förändras och då kan också hemspråksreglerna
            ändras.
          </note>
          <note>
            Mot bakgrund av ovanstående vill jag ställa följande fråga:
          </note>
          <note>
            Är den kommunala självbestämmanderätten starkare än internationella
            överenskommelser, som
          </note>
          <note>
            Sverige ratificerat så att man kan befara att ESK-
          </note>
          <note>
            dokumentet om den mänskliga dimensionen 32 §
          </note>
          <note>
            får en underordnad betydelse?
          </note>
          <note>
            1990/91:254 av Björn Samuelson (v) till justitieministern om
            sekretesslagstiftningen och
          </note>
          <note>
            FNs barnkonvention:
          </note>
          <note>
            Genom en dom som fastställdes av regeringsrätten i juni 1989
            har det klarlagts att den enskilde normalt inte har rätt att få
            del av uppgifter inom socialtjänsten om vem som är hans eller
            hennes far.
          </note>
          <note>
            Sekretess gäller enligt 7 kap. 4 § sekretesslagen om det inte
            står klart att uppgiften kan röjas utan men för fadern. I praktiken
            betyder detta att sekretess nästan alltid gäller beträffande faderskapet.
          </note>
          <note>
            Denna sekretess, som ger uttryck för värderingar som snarast
            är hemmahörande i ett annat århundrade, är uppenbart stridande
            mot FNs barnkonvention som Sverige ratificerat. Principen om förbud
            mot att efterforska faderskapet torde härröra från ''Code Napoleon'',
            la recherche de la paternité est interdite. Enligt barnkonventionen
            har barn en ovillkorlig rätt att få vetskap om sina föräldrar.
            I motioner, dels från mig i den allmänna motionstiden, dels från
            vänsterpartiet med anledning av prop. 1989/90:107 om godkännande
            av FN-konventionen om barnens rättigheter har begärts att bestämmelsen
            om sekretess beträffande någons börd skall upphävas. Riksdagen
            har avslagit motionerna, men uttalat att det finns anledning för
            regeringen att i lämpligt sammanhang överväga en förändring av
            sekretesslagen på denna punkt.
          </note>
          <note>
            Avser regeringen att under innevarande riksmöte förelägga riksdagen
            förslag som bringar sekretesslagstiftningen i överensstämmelse
            med
          </note>
          <note>
            FNs barnkonvention?
          </note>
          <note>
            1990/91:255 av Gudrun Schyman (v) till socialministern om rättskemiska
            laboratoriet i
          </note>
          <note>
            Solna:
          </note>
          <note>
            Enligt upgift skall det rättskemiska laboratoriet vid statens
            rättsläkarstation i Solna flyttas till det centrala laboratoriet
            i Linköping. Det finns anledning att befara att rättssäkerheten
            blir lidande på grund av flyttningen, något som också påtalats
            av polis- och åklagarmyndigheter. Även justitiekanslern har uttryckt
            oro.
          </note>
          <note>
            Trots denna samlade bedömning har inte ställningstagandet omprövats.
          </note>
          <note>
            Jag vill därför fråga socialministern:
          </note>
          <note>
            Tänker socialministern vidta några åtgärder för att förhindra
            att laboratoriet flyttas?
          </note>
          <note>
            1990/91:256 av Marianne Andersson i Vårgårda (c)
          </note>
          <note>
            till socialministern om registrering av tandlagningsmaterials
            biverkningar:
          </note>
          <note>
            I debatten om amalgamets skadeverkningar och kravet på förbud
            framförs ständigt argumentet att fullgoda ersättningsmaterial
            inte finns och att de material som finns också kan ge upphov till
            biverkningar. Det är då av yttersta vikt att kunskaperna om olika
            tandlagningsmaterial ökar.
          </note>
          <note>
            Frågan om produktkontroll och biverkningsregister för dentala
            material har aktualiserats gång på gång.
          </note>
          <note>
            Riksdagen har beslutat att biverkningsregister skall inrättas.
            Förre socialministern Sven Hulterström utlovade att en proposition
            skulle komma under
          </note>
          <note>
            1990. I årets budgetproposition hänvisade man till samordning
            med EG som försvar för att inte göra något. Frågan är också anmäld
            till KU. Nu skall enligt uppgift en försöksverksamhet på vissa
            ställen startas under nästa år.
          </note>
          <note>
            Jag vill fråga statsrådet varför man dröjt så länge med att fullt
            ut göra en undersökning i hela landet.
          </note>
          <note>
            1990/91:257 av Maud Björnemalm (s) till kommunikationsministern
            om järnvägstrafiken sträckan Gävle--Avesta/Krylbo--Örebro:
          </note>
          <note>
            Transportrådet skall enligt regeringsuppdrag upphandla tågtrafik
            för budgetåret 1991/92.
          </note>
          <note>
            Av det protokoll som finns från förhandlingarna den 1 oktober
            1990 framgår bl.a. att sträckan
          </note>
          <note>
            Gävle--Avesta/Krylbo--Örebro har prioriterats bort. Skall trafiken
            få fortsätta behövs ett ökat anslag på 35 milj. kr. Trafiken på
            denna sträcka är av stor regionalpolitisk betydelse, och en neddragning
            medför negativa konsekvenser för
          </note>
          <note>
            Bergslagen.
          </note>
          <note>
            Min fråga:
          </note>
          <note>
            Är kommunikationsministern beredd att av regionalpolitiska skäl
            medverka till att transportrådet får de 35 milj. kr. som behövs
            för att säkerställa tågtrafiken på sträckan Gävle--
          </note>
          <note>
            Avesta/Krylbo--Örebro?
          </note>
          <note type="speaker">
            1990/91:258 av Annika Åhnberg (v) till miljöministern om miljöbrott:
          </note>
          <note>
            Skall miljöbrottslingar vara lika inför lagen?
          </note>
          <note>
            Skall stora företag, som borde ha goda möjligheter att avsätta
            resurser för miljöskyddsarbete, komma undan med lindrigare straff
            för miljöbrott, än små företag?
          </note>
          <note>
            Så tycks tillämpningen av miljölagarna fungera vid tingsrätten
            i Linköping. Det är enligt min uppfattning mycket upprörande att
            det kan få vara så. Miljöbrott skall följas av kraftiga sanktioner,
            och stora företag skall inte slinka undan. En sådan tillämpning
            skapar inte förtroende för de lagar vi stiftar i riksdagen. I
            Linköping dömdes två företag ett litet och ett stort, Saab-Scanias
            flygdivision, helt olika för liknande miljöbrott. Det lilla företaget
            dömdes medan åtalet mot Saab-Scania lades ner.
          </note>
          <note>
            Jag vill därför fråga miljöministern:
          </note>
          <note>
            Avser regeringen föreslå förändringar i miljölagstiftningen i
            syfte att åstadkomma likhet inför lagen?
          </note>
          <note type="speaker">
            1990/91:259 av Sverre Palm (s) till industriministern om industrisysselsättningen
            i Strömstad:
          </note>
          <note>
            Det har nu gått ett år sedan Electrolux i Strömstad meddelade
            att Strömstadsfabriken kommer att avvecklas efter semstern 1990.
          </note>
          <note>
            Nedläggningen av Electrolux är nu genomförd, och detta har medfört
            att 280 industriarbetsplatser försvunnit.
          </note>
          <note>
            Utöver detta har andra industriföretag varslat personal om uppsägning.
            Ca 50 jobb berörs, vilket ger ett totalt bortfall på drygt 30
            % av Strömstads industriarbetsmarknad.
          </note>
          <note>
            Med hänvisning till ovanstående vill jag fråga industriministern:
          </note>
          <note>
            Vilka åtgärder är industriministern beredd att vidta för att
            återskapa industrisysselsättningen i
          </note>
          <note>
            Strömstad?
          </note>
          <note type="speaker">
            1990/91:260 av Birgit Friggebo (fp) till finansministern om avdragsrätten
            för avgifter till fackföreningar:
          </note>
          <note>
            I går enades socialdemokraterna och vänsterpartiet om att ta
            bort taket för avdragsrätten för avgifter till fackföreningarna.
            Detta beslut fattas i en ekonomisk situation som enligt finansministern
            präglas av ''blodigt allvar'' och där regeringen anser sig nödsakad
            att hastigt lägga fram en skrivelse till riksdagen med ett s.k.
            krispaket. Finansministern lär dessutom -- efter den socialdemokratiska
            partikongressen -- ha gett uttryck för uppfattningen att en utbyggnad
            av föräldraförsäkringen är en högre prioriterad åtgärd än höjningar
            av fackavdraget. Mot denna bakgrund vill jag fråga finansministern:
          </note>
          <note>
            Finns det något uttalande av finansministern i denna fråga som
            fortfarande äger giltighet?
          </note>
          <note type="speaker">
            1990/91:261 av Åsa Domeij (mp) till miljöministern om tillsynen
            enligt lagen om kemiska produkter:
          </note>
          <note>
            Tillsynen enligt lagen om kemiska produkter fungerar mycket dåligt,
            bl.a. enligt en enkät som miljöpartiets riksdagsgrupp skickade
            till 100 miljöoch hälsoskyddsnämnder. En av orsakerna till den
            dåliga tillsynen är att ansvarsfördelningen mellan kommuner och
            länsstyrelser är mycket oklar. Den klara ansvarsfördelning som
            finns när det gäller miljöskyddslagen saknas.
          </note>
          <note>
            Tänker regeringen göra något för att klara ut ansvarsfördelningen
            mellan kommuner och länsstyrelser t.ex. genom att ändra förordningen
            om kemiska produkter?
          </note>
          <note type="speaker">
            1990/91:262 av Roy Ottosson (mp) till socialministern om genteknikberedningens
            sammansättning:
          </note>
          <note>
            I tidigare debatter i riksdagen har bl.a.
          </note>
          <note>
            miljöministern utlovat en bred parlamentarisk beredning i bioteknik
            och genteknik. Kraven på en parlamentarisk utredning från bl.a.
            miljöpartiet möttes med att ge beredningen vidare befogenheter
            och större frihet än vad som är normalt för beredningar. Beredningen
            tillsattes under sommaren och har nu hunnit ha några möten.
          </note>
          <note>
            Förutom de 8 parlamentarikerna ingår hela 22
          </note>
          <note>
            experter i beredningen. Bland dessa experter finns ingen representant
            för miljörörelsen, bönderna eller de fackliga organisationerna.
            Däremot är den helt övervägande delen av experterna antingen sådana
            som har egenintresse i att biotekniken ges fria händer eller sådana
            som är dokumenterat okritiska till den hittillsvarande utvecklingen
            på bioteknikområdet. Obalansen har påtalats av parlamentariker
            i utredningen, men inga förändringar i sammansättningen har ändå
            skett.
          </note>
          <note>
            Med anledning av detta vill jag ställa följande fråga till socialministern:
          </note>
          <note>
            Hur avser regeringen se till att genteknikberedningen får den
            nödvändiga allsidiga information som krävs för att den skall kunna
            fatta kloka beslut med nuvarande sammansättning?
          </note>
          <note type="speaker">
            1990/91:263 av Roy Ottosson (mp) till kommunikationsministern
            om bärighetshöjande åtgärder för järnväg:
          </note>
          <note>
            För närvarande genomförs s.k. bärighetshöjande åtgärder för vägtrafik.
            Ca 6 miljarder satsas på att bygga om eller förstärka broar så
            att fordonsvikterna kan höjas till 60 ton. Detta kan jämföras
            med att den maximala totalvikten inom
          </note>
          <note>
            EG är 40 ton. Bärigheten på själva vägarna behöver följaktligen
            höjas på många håll, vilket för med sig ytterligare kostnader
            för samhället. Skälet till denna bärighetshöjning är enligt kommunikationsministern
            att ge svensk industri konkurrensfördelar gentemot övrig europeisk
            industri.
          </note>
          <note>
            Dess värre konkurrerar också de långväga godstransporterna på
            väg med järnvägen. Någon motsvarande bärigehtshöjande satsning
            på järnvägarna har hittills inte genomförts. Det innebär att vägtrafiken
            har givits konkurrensfördelar som järnvägen förnekats.
          </note>
          <note>
            Kravet på konkurrensneutralitet mellan trafikslagen har därigenom
            försummats. Detta kan vara en bidragande orsak till de svårigheter
            som SJ
          </note>
          <note>
            Gods numera upplever.
          </note>
          <note>
            Avser regeringen att verka för att bärighetshöjande åtgärder
            skall vidtas för järnvägarnas del?
          </note>
          <note type="speaker">
            1990/91:264 av Krister Skånberg (mp) till industriministern om
            kraftvärmeverk:
          </note>
          <note>
            Många kommunala energiverk är mycket oroade för att konstruktionen
            av den nya energibeskattningen inkl. mervärdesskatten i kombination
            med att koldioxidskatt endast skall tagas ut på fjärrvärme och
            ej på elgenerering kommer att medföra att nya abonnenter väljer
            elvärme i stället för fjärrvärme. Vidare är många i kraftindustrin
            oroade för att det med dessa skatteregler blir olönsamt att bygga
            nya kraftvärmeverk, trots att dessa ger det bästa utnyttjandet
            av bränslet och därmed också undviker onödiga utsläpp.
          </note>
          <note>
            Vad avser regeringen att göra för att motverka en övergång från
            fjärrvärme till elvärme och för att främja kraftvärme?
          </note>
          <note type="speaker">
            1990/91:265 av Gudrun Norberg (fp) till jordbruksministern om
            pilbågsjakt:
          </note>
          <note>
            Statens naturvårdsverk avser att ge tillstånd till jakt med pilbåge.
            Tillståndet avser en föröksverksamhet.
          </note>
          <note>
            Jakt med pilbåge kräver -- om den skall vara human i någon mån
            -- en stor skjutskicklighet och mycket gynnsamma villkor ur jaktsynpunkt.
            Det finns anledning att befara att pilbåge som jaktvapen kommer
            att utsätta viltet för stort lidande.
          </note>
          <note>
            Därför hemställer jag att till jordbruksminister
          </note>
          <note>
            Mats Hellström få ställa följande fråga:
          </note>
          <note>
            Avser statsrådet att tillåta en utvidgning och permanentning
            av denna inhumana jaktform?
          </note>
          <note type="speaker">
            1990/91:266 av Krister Skånberg (mp) till industriministern om
            förnybara och miljövänliga energikällor:
          </note>
          <note>
            Inom svenska bioenergiföreningen, miljörörelsen och statens naturvårdsverk
            är man oroad över att den nya energibeskattningen och den planerade
            utbyggnaden av fossilgasnätet kommer att motverka satsningen på
            ökad användning av biobränsle i den svenska energiförsörjningen
            och därmed leda till miljöskadliga och onödiga utsläpp av bl.a.
            klimatpåverkande gaser vid normal drift, med risk för mycket stora
            utsläpp vid läckage och driftstörningar. På samma sätt som tidigare
            i
          </note>
          <note>
            Danmark försöker stora fossilgasleverantörer att få underlag
            för att bygga gasledningar för tiotals miljarder kronor genom
            att erbjuda kommunala energiverk och industrikunder långtidskontrakt
            till olika priser som dock har det gemensamt att de ligger strax
            under vad närmast konkurrenskraftiga alternativ skulle kosta.
          </note>
          <note>
            Vad avser regeringen att göra för att främja den fortsatta utvecklingen
            och öka användningen av förnybara och miljövänliga energikällor,
            bl.a.
          </note>
          <note>
            biobränsletekniken, inkl. biogas och förgasning av biobränsle
            i Sverige?
          </note>
          <note type="speaker">
            1990/91:267 av Agne Hansson (c) till socialministern om avvecklingen
            av vårdhemmen:
          </note>
          <note>
            Enligt den nya omsorgslagen skall vårdhemmen i landstingen avvecklas.
            Enligt intentionerna i beslutet skulle staten svara för kostnaderna
            för denna avveckling. Avvecklingen skulle inte kosta landstingen
            något. Det visar sig nu inte hålla.
          </note>
          <note>
            Avvecklingen av vårdhemmen kostar landstingen stora pengar. För
            Kalmar läns landsting innebär detta en kostnad 1989 på 11 milj.
            kr., för 1990 27,3, för 1991 beräknad 38,5 och för 1992 50,9 milj.
            kr.
          </note>
          <note>
            Enligt omsrogskommitténs betänkande angavs kostnaden för den
            vårdform som skulle ersätta vårdhemmen, elevhem för barn, till
            600 kr. per dag.
          </note>
          <note>
            Den verkliga kostnaden för Kalmar läns landsting visar sig nu
            ligga på i genomsnitt 1 232 kr per dag.
          </note>
          <note>
            Det är alltså mer än en fördubbling av vad som var tänkt. Det
            här innebär att andra vårdtagare tvingas stå tillbaka när ekonomin
            är begränsad.
          </note>
          <note>
            Mot den bakgrunden vill jag fråga:
          </note>
          <note>
            Vilka åtgärder är regeringen beredd vidtaga för att uppfylla
            löftet gentemot Kalmar läns landsting och andra landsting om att
            avvecklingen av vårdhemmen inte skall förorsaka landstingen ökade
            kostnader?
          </note>
          <note>
            1990/91:268 av Agne Hansson (c) till statsrådet
          </note>
          <note>
            Erik Åsbrink om beskattningen av dagbarnvårdares kostnadsersättning:
          </note>
          <note>
            Enligt beslutet om den nya skattereformen skall kostnadsersättningen
            till dagbarnvårdare i familjedaghem beskattas. Det innebär klart
            försämrade villkor för denna kategori som inte motsvarar sund
            logik. Följden blir att många dagbarnvårdare slutar. Det får som
            följd att bristen på daghemsplatser ökar. Det är ur flera synpunkter
            till stor nackdel inte minst för samhället.
          </note>
          <note>
            Mot den bakgrunden vill jag fråga statsrådet:
          </note>
          <note>
            Är statsrådet beredd att vidtaga åtgärder så att beskattningen
            av kostnadsersättningen för dagbarnvårdare i familjedaghem upphör?
          </note>
          <note>
            1990/91:269 av Agne Hansson (c) till finansministern om statliga
            lån till kommunerna i
          </note>
          <note>
            Kalmar län:
          </note>
          <note>
            Riksdagens majoritet beslutade under våren på regeringens förslag
            att bevilja Göteborgs och
          </note>
          <note>
            Malmö kommuner ett tioårigt lån -- 900 miljoner resp. 600 miljoner
            -- räntefritt de tre första åren.
          </note>
          <note>
            Många kommuner i Kalmar län brottas med svåra ekonomiska problem
            inte minst på grund av en rad ökade pålagor från staten och en
            orättvis resursfördelning över landet från statens sida.
          </note>
          <note>
            Jag vill därför fråga finansministern:
          </note>
          <note>
            Är finansministern beredd att stödja kommunerna i Kalmar län
            genom lån med samma generösa villkor?
          </note>
          <note>
            15 § Kammaren åtskildes kl. 13.30.
          </note>
          <note>
            Förhandlingarna leddes
          </note>
          <note>
            av tredje vice talmannan från sammanträdets början t.o.m. 6 §
            anf. 24 (delvis),
          </note>
          <note>
            av förste vice talmannen därefter t.o.m. 10 § anf. 56
          </note>
          <note>
            (delvis)
          </note>
          <note>
            och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
