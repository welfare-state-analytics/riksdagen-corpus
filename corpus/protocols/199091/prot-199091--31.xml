<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--31</head>
          <docDate when="1990-11-23">1990-11-23</docDate>
        </div>
      </front>
      <body>
        <div>
          <note>
            1 § Svar på interpellation 1990/91:68 om export av miljöfarligt
            avfall
          </note>
          <note type="speaker">
            Anf. 1 Miljöminister BIRGITTA DAHL (s):
          </note>
          <note>
            Herr talman! Gudrun Schyman har frågat mig vad utredningen angående
            Sveriges export av miljöfarligt avfall till Spanien visat, när
            Sverige skall ratificera Baselkonventionen, om Sverige tänker
            verka för att konventionen förstärks med regler för övervakning
            och sanktioner samt hur regeringen tänker arbeta för att principen
            att alla tar hand om sitt eget avfall bättre följs.
          </note>
          <note>
            Gudrun Schyman ställer ett antal viktiga frågor som berör ett
            område, där det för närvarande pågår ett mycket intensivt arbete
            inom regeringskansliet. Jag vill nu ta tillfället i akt att redogöra
            för hur detta arbete fortskrider.
          </note>
          <note>
            Regeringen beslutade för ett par veckor sedan om flera viktiga
            åtgärder i arbetet med att fullfölja det avfallsprogram som riksdagen
            godkände på försommaren. Programmet innebär att kommunerna får
            ett heltäckande ansvar för inventering, planering och så småningom
            även hantering av allt avfall. Programmet innebär också att producenternas
            ansvar skärps genom ökad kontroll av kemikalieanvändningen, krav
            på utbyte av miljöskadliga ämnen och uppgiftsskyldighet till kommuner
            och konsumenter.
          </note>
          <note>
            Regeringsbesluten innebär också att regler och praxis för hantering
            och eventuell export av miljöfarligt avfall skärps. Utgångspunkten
            är att varje land måste ta ett eget ansvar för sådant avfall.
          </note>
          <note>
            Sverige har sedan flera år aktivt deltagit i arbetet på att få
            till stånd internationella regler för kontroll över internationella
            transporter med avfall som kan hota människors hälsa eller miljön.
            Därvid har
          </note>
          <note>
            Sverige genomgående hävdat principen att varje land måste ta
            ansvar för sitt eget avfall. Vidare har
          </note>
          <note>
            Sverige hävdat att export av avfall endast kan accepteras i undantagsfall
            och att det då inte får exporteras till ett land som inte kan
            ta hand om det på ett korrekt sätt från hälso- och miljösynpunkt.
          </note>
          <note>
            Det är exportlandet som måste förhindra export av avfall om det
            kan misstänkas att avfallet inte kommer att hanteras på ett fullgott
            sätt. Det internationella arbetet resulterade i att Sverige och
            ett stort antal andra länder i mars 1989
          </note>
          <note>
            undertecknade den s.k. Baselkonventionen.
          </note>
          <note>
            Denna konvention innehåller bl.a. bestämmelser som syftar till
            att skydda utvecklingsländerna mot giftdumpning. Den innehåller
            även regler som verkar för att konventionen skall bidra till att
            internationellt utveckla miljöanpassad teknik och minska mängden
            farligt avfall. Konventionen har ännu inte trätt i kraft -- det
            krävs att 20 länder har ratificerat den och så har ännu inte skett.
            Ett stort antal av de länder som undertecknade konventionen år
            1989 har dock deklarerat att de i avvaktan på det formella ikraftträdande
            tillämpar dess regler. Sverige gjorde också en sådan deklaration.
            Regeringen kommer inom kort att underställa konventionen riksdagens
            godkännande.
          </note>
          <note>
            Samtidigt vill jag poängtera att Baselkonventionen endast måste
            ses som ett första steg. Den kommer att behöva förstärkas med
            t.ex. regler om hur övervakning och kontroll vid själva omhändertagandet
            av det miljöfarliga avfallet i importlandet skall ordnas.
          </note>
          <note>
            Sverige kommer att fortsätta att driva denna linje internationellt.
            Inom OECD pågår i dagarna ett arbete med att följa upp och förstärka
          </note>
          <note>
            Baselkonventionen. Andra avfallsfrågor som väntar på internationella
            lösningar är hur man på ett ansvarsfullt sätt skall ta hand om
            utbränt kärnbränsle från forskningsreaktorer, och hur man på bästa
            sätt skall kunna överföra erfarenheter från utvecklingsarbetet
            när det gäller omhändertagandet av radioaktivt avfall till andra
            avfallslag. I båda dessa frågor har regeringen tagit internationella
            initiativ dels inom IAEA, dels genom att inbjuda till ett internationellt
            symposium i Stockholm i maj 1991 på temat Miljökonsekvenser vid
            omhändertagande av miljöfarligt avfall.
          </note>
          <note>
            För att bl.a. redan nu åstadkomma en skärpning nationellt, har
            regeringen gjort vissa förändringar i förordningen om miljöfarligt
            avfall med avseende på reglerna vid export. En regel som införs
            är att naturvårdsverket i framtiden skall hämta in uppgifter också
            om det slutliga omhändertagandet av miljöfarligt avfall som exporteras
            från Sverige.
          </note>
          <note>
            Detta innebär att kontrollen skärps. Innebörden av övriga ändringar
            är följande. Hittills har SAKAB
          </note>
          <note>
            haft ett generellt tillstånd att föra ut miljöfarligt avfall
            ur landet. För andra företag som har velat exportera miljöfarligt
            avfall har det krävts ett särskilt tillstånd av naturvårdsverket.
            I framtiden måste alla, dvs. även SAKAB, som vill föra ut miljöfarligt
            avfall ur landet ansöka om tillstånd hos naturvårdsverket. Avfall
            får föras ut endast om det kan visas att avfallet slutligt kommer
            att omhändertas på ett sätt, som från hälso- och miljöskyddssynpunkt
            hade varit godtagbart om avfallet slutligt hade omhändertagits
            i Sverige.
          </note>
          <note>
            Jag vill här passa på att redovisa vad som har framkommit om
            hanteringen i Spanien av kvicksilverhaltigt avfall från bl.a.
            Sverige. Enligt uppgifter från den berörda kommunen tillbakavisas
            påståendet om att kvicksilveravfallet kraftigt förorenat en närbelägen
            flod. Protestaktionerna har emellertid bidragit till att importföretaget
            beslutat att se över lagringen av avfallet och att nya lagringsmetoder
            med högre säkerhet skall tillämpas i fortsättningen. Även det
            ansvariga spanska ministeriet har krävt att så skall ske. Såväl
            den berörda kommunen som ministeriet tillbakavisar att det aktuella
            lagringsproblemet skall lösas genom reexport till leverantörsländerna
            och menar att det är ett problem som Spanien självt måste lösa.
          </note>
          <note>
            Inom ramen för principen att ta ansvar för sitt eget avfall har
            regeringen även ingått ett intensitionsavtal med Norges regering
            om utvidgat samarbete för omhändertagande av miljöfarligt avfall.
            Samarbetet med Norge utgår från principen om att varje land skall
            kunna ta hand om sitt eget avfall, samtidigt som vi tillgodoser
            behovet av samverkan, specialisering och effektiv arbetsfördelning
            för att få en kompetent och en från miljö- och hälsosynpunkt riktig
            hantering.
          </note>
          <note>
            Genom samarbete med ett land som tillämpar samma ansvarsfulla
            krav som Sverige bidrar vi till att miljöfarligt avfall tas om
            hand på ett från miljöoch hälsosynpunkt riktigt sätt i båda länderna.
          </note>
          <note>
            I intensitionsavtalet utfäster sig Norges och
          </note>
          <note>
            Sveriges regeringar, att gemensamt verka för att i de båda länderna
          </note>
          <note>
            -- minimera mängderna av miljöfarligt avfall,
          </note>
          <note>
            -- uppföra anläggningar som på ett från miljö- och hälsosynpunkt
            riktigt sätt kan behandla miljöfarligt avfall, inkl. anläggningar
            för särskilt svårbehandlat avfall,
          </note>
          <note>
            -- organisera omhändertagandet inkl.
          </note>
          <note>
            transporterna av miljöfarligt avfall på ett från miljö- och hälsosynpunkt
            riktigt och samtidigt kostnadseffektivt sätt.
          </note>
          <note>
            Såväl Norges som Sveriges regering har gjort den bedömningen
            att även om målsättningen är att minimera uppkomsten av miljöfarligt
            avfall, så måste under överskådlig tid betydande kapacitet för
            omhändertagande finnas tillgänglig. I både
          </note>
          <note>
            Norge och Sverige har konstaterats att behandlingskapaciteten
            för miljöfarligt avfall är otillräcklig i förhållande till behoven.
          </note>
          <note>
            De båda regeringarna har därför beslutat att verka för att ett
            gemensamt norsk-svenskt aktiebolag bildas. Verksamheten i bolaget
            skall bygga på ömsesidiga insatser av resurser och lokalisering
            av behandlingsanläggningar för omhändertagande av miljöfarligt
            avfall. Genom samarbetet kan kompetens och effektiv specialisering
            i behandlingen av miljöfarligt avfall uppnås. Detta kommer att
            leda till såväl miljövinster som kostnadsbesparingar
          </note>
          <note>
            Avsikten är att det gemensamma bolaget även skall förvärva aktierna
            i SAKAB. I detta sammanhang vill jag betona att parterna är ense
            om att en samhällelig kontroll av verksamheten skall säkras genom
            att det allmänna i Norge och Sverige tillsammans skall tillförsäkras
            majoriteten av aktierna i det nya bolaget.
          </note>
          <note>
            Regeringen har också, i enlighet med vad som aviserades i avfallspropositionen,
            genom att besluta om en ny renhållningsförordning från den 1 januari
          </note>
          <note>
            1991, infört nya verkställighetsföreskrifter till renhållningslagen.
            Den nya renhållningsförordningen innehåller bl.a.
          </note>
          <note>
            bemyndigande för naturvårdsverket att driva på arbetet med det
            omfattande reformarbete som nu pågår.
          </note>
          <note>
            Detta innebär ett stort steg framåt för att uppnå en förbättrad
            överblick och kontroll av samhällets avfallsmängder och avfallsströmmar.
            Risken för att t.ex. miljöfarligt avfall kommer på avvägar minskar
            därmed.
          </note>
          <note type="speaker">
            Anf. 2 GUDRUN SCHYMAN (v):
          </note>
          <note>
            Herr talman! Jag skall be att få tacka miljöministern för detta
            mycket utförliga svar. Jag tycker att det är bra att miljöministern
            har tagit så seriöst på frågorna jag ställde och att vi på det
            här sättet också kan vidga debatten till att inte bara gälla exporten
            utan avfallshanteringen över huvud taget.
          </note>
          <note>
            Jag tänkte kommentera interpellationen litet eftersom en mängd
            frågor tas upp i den. Jag är också glad över att detta är ett
            område där det faktiskt har hänt en del sedan jag ställde interpellationen.
            Jag tror möjligen att det kanske delvis också är ett resultat
            av Spanienfallet, som jag tidigare har tagit upp i en fråga.
          </note>
          <note>
            Det som är bra är att man nu koncentrerar ansvaret till kommunerna,
            så att det inte är något tvivel om vem som har ansvaret. Jag tycker
            att det är bra att man också trycker på producenternas ansvar.
            Det sägs här i interpellationen att deras ansvar skall skärpas
            genom ökad kontroll: krav på utbyte av miljöskadliga ämnen och
            uppgiftsskyldighet till kommunerna. Då blir min fråga: Hur skall
            kontrollen gå till och vilka sanktionsmöjligheter kommer att finnas
            mot producenter som inte följer föreskrifter och inte beter sig
            på ett bra sätt?
          </note>
          <note>
            Det sägs också i interpellationen att reglerna för en eventuell
            export skall skärpas. Jag antar att det innefattas i det nya beslutet.
            Jag undrar mer konkret: På vilket sätt kommer reglerna skärpas?
          </note>
          <note>
            Senare i interpellationen återkommer miljöministern till regelskärpningen
            och säger bl.a.
          </note>
          <note>
            att den skulle innebära att naturvårdsverkets dispensgivning
            skall gälla alla, inkl. SAKAB dvs.
          </note>
          <note>
            också SAKAB skall ansöka om dispensgivning.
          </note>
          <note>
            Problem med den här lösningen är att i de exportfall som jag
            har tagit upp och som avsett
          </note>
          <note>
            Polen och Spanien har SAKAB inte varit inblandat.
          </note>
          <note>
            Det ör privata företag som där har fått dispenser beviljade av
            naturvårdsverket. Jag kan inte se att man garanterar någon egentlig
            skärpning, eftersom dispenserna ändå har beviljats.
          </note>
          <note>
            Det sägs också att man skall ta reda på hur slutförvaringen skall
            ordnas. Min fråga blir naturligtvis: Hur? Det förfarande som man
            hittills har använt sig av för att ta reda på att saker skall
            gå rätt till i de länder vi exporterar till har varit otillräckligt,
            vilket vi säkert är överens om. Det har skett genom information
            på papper osv. som sedan har visat sig inte hålla i verkligheten.
            Det finns fortfarande uppenbara brister, tycker jag.
          </note>
          <note>
            När det gäller Baselkonventionen är jag glad över att vi är överens
            om att den behövs och naturligtvis behöver skärpas. Vad är det
            har gjort att Sverige inte har ratificerat den? Nu säger
          </note>
          <note>
            Birgitta Dahl att vi snart skall göra det. Riksdagen kommer att
            ta ställning till frågan. Jag undrar när det skall ske, och vad
            det är som har förhindrat att vi hittills inte har gjort det.
          </note>
          <note>
            En fråga om avfall som Birgitta Dahl tar upp i sitt svar gäller
            utbränt kärnbränsle. Det var ett tag sedan vi debatterade det,
            men jag tycker att vi kan göra det igen. Jag vill ställa en fråga.
            Hur är det med dessa 139 ton bränsle i Sellafield? Vad tänker
            man göra åt det? Det är en anläggning som är oerhört kritiserad
            av den internationella miljöoppositionen.
          </note>
          <note>
            Det nordiska samarbetet tycker jag är bra. Jag tror framför allt
            att det behövs för att man skall kunna samarbeta omkring de problem
            som gäller de miljöfarliga avfall som på intet sätt går att återvinna
            utan måste lagras. Jag tänker på kvicksilver, t.ex. Jag tror att
            det är nödvändigt med ett samarbete. Därför tycker vi att den
            norsksvenska idén är bra.
          </note>
          <note>
            Huvudkraven har vi tagit upp dem i en motion tidigare, och vi
            tycker att den ledande principen skall vara att varje land skall
            ta hand om sitt avfall i det egna landet. Det är vi också överens
            om. Om vi skall sätta kraft bakom detta borde det finnas ett generellt
            förbud mot deponering och förbränning utomlands. Dispenser borde
            bara utfärdas i de fall där man vet att det finns bättre och säkrare
            metoder utomlands. Jag kan inte se att det finns någon anledning
            att annars tillåta export av miljöfarligt avfall över huvud taget.
            Det skall bara ske i det läget när man vet att avfallet kan tas
            om hand på ett bättre sätt någon annanstans än vad vi kan göra
            här i Sverige. Så långt går inte miljöministern i sitt svar.
          </note>
          <note>
            Jag skulle vilja veta varför man inte kan se det på det sättet.
          </note>
          <note>
            Jag tycker också att det vore viktigt att ta upp ett totalt förbud
            mot dumpning av miljöfarligt avfall i u-länder. Det är en av frågorna
            som Baselkonventionen är tänkt att lösa. Sedan finns också problem
            med havsdumpning och förbränning ute till havs. I Baselkonventionen
            borde man kunna lägga in ett kraftigt förbud mot detta.
          </note>
          <note>
            I en motion har vi tidigare krävt en rapport om den hittillsvarande
            exporten av miljöfarligt avfall från
          </note>
          <note>
            Sverige. Någon sådan har jag inte sett till. Det vore ett välkommet
            inslag i debatten om man kunde få fram en sådan rapport.
          </note>
          <note>
            Så kommer jag till frågan om hur det miljöfarliga avfallet uppkommer.
            Hur kan vi på alla sätt förhindra det, vilka styrmedel skall vi
            använda och vilken press skall vi sätta på producentledet här
            i
          </note>
          <note>
            Sverige?
          </note>
          <note>
            Sedan skulle jag slutligen, om jag hinner, vilja ställa en fråga
            till. Vad kommer EG-anpassningen att innebära i fråga om regler
            för handel med miljöfarligt avfall? Jag vet att de regler som
            gäller inom EG inte riktigt stämmer överens med de regler som
            vi har här i Sverige. Jag skulle vilja ha en kommentar till det.
          </note>
          <note type="speaker">
            Anf. 3 Miljöminister BIRGITTA DAHL (s):
          </note>
          <note>
            Herr talman! Först vill jag säga att det är riktigt att ett antal
            fall, däribland i Polen och Spanien, har gjort att vi har arbetat
            med dessa frågor, liksom andra frågor som vi har upptäckt på egen
            hand.
          </note>
          <note>
            Det är väldigt bra med denna dialog. Vi har gått på djupet i
            arbetet med det här. Också när vi förberedde det program för avfallshantering
            som vi redovisade för riksdagen i januari, var det en mycket viktigt
            fråga, och intiativ togs redan då till att vi skulle få en skärpning
            av reglerna till stånd.
          </note>
          <note>
            Det var då som den s.k. substitutionsprincipen lades fast. Den
            innehåller en skyldighet för företagen att ersätta farliga ämnen
            om det finns bättre alternativ. Myndigheterna har också möjlighet
            att driva på.
          </note>
          <note>
            Där slogs också fast att företagen har skyldighet att meddela
            kommunen innehållet i allt avfall som uppkommer i deras verksamhet
            -- för övrigt gäller det inte bara företag, utan också kommunala
            och andra organisationer, t.ex. renhållningsverken.
          </note>
          <note>
            Det är bl.a. på det sättet som vi skall kunna få till stånd en
            utveckling som skall göra rötslammet rent till år 1995.
          </note>
          <note>
            Kommunens skyldighet att skaffa sig kunskap om allt avfall har
            att göra med att det här inte var tillräckligt väl reglerat. Det
            har vi nu, genom beslut som regeringen har fattat och ändringar
            i en rad olika förordningar, lagt fast. Det gäller också skärpningarna
            av reglerna för export. Man kan säga att den tidigare traditionen
            byggde på internationell praxis, dvs. att man accepterade de regler
            som mottagarlandet hade för sin egenverksamhet och inte ifrågasatte
            detta. De nya reglerna innebär att vi måste försäkra oss om att
            avfallet tas om hand minst lika bra i Sverige.
          </note>
          <note>
            Avsteget från den generella regeln att vi skall ta hand om avfallet
            själva motiveras av att ett litet land som Sverige eller Norge
            egentligen är för litet för att bilda underlag för alla de typer
            av mycket specialiserade processer som krävs för att ta hand om
            allt miljöfarligt avfall. Nu arbetar vi med målsättningen att
            få bort användningen av allt fler farliga ämnen och produkter
            så att mängden miljöfarligt avfall minskar.
          </note>
          <note>
            Jag förutser en övergångsperiod då vi så att säga måste städa
            upp efter synderna i det förflutna.
          </note>
          <note>
            Konsekvensen av att länder samarbetar så som
          </note>
          <note>
            Sverige och Norge gör blir då att man får ett bättre omhändertagande
            än vad som skulle bli fallet om varje land skulle försöka bygga
            upp kapacitet på varje enskilt område. Detta är syftet med samarbetet,
            och det bygger också på ett gemensamt nordiskt avfallsprogram,
            som antogs i vintras.
          </note>
          <note>
            Detta är nya uppgifter som nu har lagts på framför allt naturvårdsverket
            och kommunerna. Det finns laglig grund för deras verksamhet, och
            självfallet kommer regeringen och -- på regeringens uppdrag --
            naturvårdsverket, som är tillsynsmyndighet, att följa upp hur
            detta fungerar.
          </note>
          <note>
            Kemikalieinspektionens arbete är också mycket viktigt. Kemikalieinspektionen
            kan ingripa om företagen inte självmant, med substitutionsprincipen
            som grund, byter ut farliga ämnen och föreskriva att så skall
            ske. Vi har ett antal fall från det här året där företagen har
            utnyttjat den möjligheten.
          </note>
          <note>
            Jag har nu vidgat debatten till att inte bara handla om avfallet
            utan även om det som ger upphov till avfallet, dvs. produkterna.
          </note>
          <note>
            Gudrun Schyman frågar varför vi inte har ratificerat Baselkonventionen.
            Vi har eftersträvat ett samordnat europeiskt agerande, bl.a. att
            EG
          </note>
          <note>
            och EG-länderna skall skriva på, så att konventionen blir effektiv.
            Det spelar ju ingen roll om ett land skriver på, om det ändå fattas
            20 för att konventionen skall träda i kraft. Vi har tagit upp
            den diskussionen.
          </note>
          <note>
            Jag får på söndag och måndag besök av EGs miljökommissarie, och
            jag skall då på nytt diskutera frågan med honom i syfte att så
            snabbt som möjligt få till stånd en ratifikation av tillräckligt
            många länder för att avtalet skall kunna träda i kraft.
          </note>
          <note>
            När det gäller utbränt kärnbränsle vill jag säga att vi mycket
            noggrant följer situationen i Sellafield för att försäkra oss
            om att det svenska bränsle som finns där, och som i dag är deras
            egendom men som vi har kontroll över, tas om hand på ett riktigt
            sätt.
          </note>
          <note>
            Än så länge har avfallet inte börjat bearbetas. Vi håller alltså
            vårt öga på detta. Tillstånd för utförsel beviljades för mycket
            länge sedan, när andra regler och en annan syn gällde. Det är
            därför rättsligt komplicerat att göra någonting åt detta. Men
            vi följer frågan mycket noggrant, och jag diskuterar den också
            vid återkommande tillfällen med mina brittiska kolleger och talar
            då om hur vi ser på frågan.
          </note>
          <note>
            Det finns emellertid andra problem med utbränt kärnbränsle, problem
            som är mycket större. Jag vill påstå att hanteringen av miljöfarligt
            avfall hör till de värsta problemområdena i det internationella
            miljöarbetet. Såväl kemiskt som radioaktivt och annat avfall som
            är svårt att bryta ned och svårt att omhänderta hör till våra
            absolut största problem i det internationella arbetet. Vi bedriver
            och avser att bedriva ett mycket intensivt arbete för att få till
            stånd bättre arbetsmetoder och bättre regler.
          </note>
          <note type="speaker">
            Anf. 4 GUDRUN SCHYMAN (v):
          </note>
          <note>
            Herr talman! Vi är fullständigt överens om det sista som miljöministern
            sade, nämligen att det är nödvändigt att detta skyndas på. Men
            jag är väl kanske som vanligt litet mer otålig än miljöministern.
          </note>
          <note>
            Jag vet att exportreglerna säger att vi måste försäkra oss om
            att omhändertagandet av avfallet kommer att bli minst lika bra
            som det skulle ha varit i Sverige. Jag frågar då: Varför inte
            kräva ett bättre omhändertagande? Birgitta Dahl säger då att vi
            i ett litet land inte kan ta hand om allt själva utan att vi måste
            samarbeta. Det är bra. Samarbetet med
          </note>
          <note>
            Norge är utmärkt, och ett utökat nordiskt samarbete över huvud
            taget i dessa frågor skulle enligt min uppfattning vara utmärkt.
            Det skulle också ge oss en möjlighet att i praktiken se att avfallet
            faktiskt tas om hand på ett bra sätt.
          </note>
          <note>
            Jag menar att detta inte har varit fallet när det gäller
          </note>
          <note>
            Spanien och inte heller när det gäller Sellafield. Det har inte
            heller varit fallet när det gäller Polen. Det är naturvårdsverket
            som har gett dispenser. Det finns också en anläggning i Wales,
            dit SAKAB har skickat en massa saker. I det fallet har det getts
            dispens trots att man inte har tagit reda på hurdana förhållandena
            är. Hur kommer man att ta reda på att förhållandena är minst lika
            bra som i Sverige?
          </note>
          <note>
            På vilket sätt kommer man att göra det rent fysiskt?
          </note>
          <note>
            Man bör ju nästan åka dit och se till att förhållandena är minst
            lika bra som i Sverige. Om vi inte gör det kommer vi att få den
            typ av skandaler som skedde i Spanien och den typ av handel som
            förekommit med Polen.
          </note>
          <note>
            Jag menar att det är upprörande att Sverige är inblandat i den
            handeln. Jag antar att Birgitta Dahl är bekant med Greenpeace-rapporten
            om handeln med Polen med miljöfarligt avfall. Detta gäller ju
            fler länder än Sverige, men det är beklämmande att även Sverige
            är inblandat.
          </note>
          <note>
            Kommer skärpningen av reglerna att sätta stopp för den typen
            av utförsel och av export? Innebär skärpningen av reglerna att
            det inte kommer att bli fråga om någon mer export till Spanien
            och till
          </note>
          <note>
            Polen? Jag undrar om det verkligen kommer att fungera så.
          </note>
          <note>
            Birgitta Dahl säger att anledningen till att Sverige inte har
            skrivit under Baselkonventionen är att vi vill ha ett samnordiskt
            och sameuropeiskt agerande och att vi inväntar EG. På vilket sätt
            skulle det försvåra för andra länder att skriva under om
          </note>
          <note>
            Sverige gör det? Jag kan bara se att om Sverige skriver under,
            så blir det ett namn till, och vi närmar oss då de 20 underskrifter
            som behövs för att konventionen skall träda i kraft. Jag kan inte
            se att det finns en motsättning mellan Sveriges agerande och ett
            internationellt agerande.
          </note>
          <note>
            Jag vill på nytt fråga miljöministern: Kommer de nya reglerna
            att innebära att den typ av export som har skett till Polen, Spanien
            och Wales, dvs. de senaste skandalerna som jag har tagit upp i
            min interpellation, inte längre blir möjlig?
          </note>
          <note>
            I fråga om Sellafield är vi inte alls överens, Birgitta
          </note>
          <note>
            Dahl. Det är en skandalanläggning, och det pågår omfattande internationella
            protester mot den. Det är enligt min uppfattning på tiden att
            Sverige tar hem det som finns där. Jag förstår inte varför vi
            inte kan göra det redan nu.
          </note>
          <note type="speaker">
            Anf. 5 Miljöminister BIRGITTA DAHL (s):
          </note>
          <note>
            Herr talman! Det är nog litet fel att säga att vi har avvaktat
            i fråga om Baselkonventionen. Vi har eftersträvat ett gemensamt
            agerande. Vi anser nu att det har tagit för lång tid, och vi tänker
            därför se till att förelägga riksdagen förslag om ratifikation.
          </note>
          <note>
            Vi tänker fortfarande driva på både EG- och
          </note>
          <note>
            EFTA-länderna att skriva under, och jag menar att detta är vår
            uppgift. Men vi kommer inte längre att avvakta en samordning,
            eftersom det enligt vår mening har tagit för lång tid.
          </note>
          <note>
            Vi hade för några veckor sedan en överläggning mellan EGs och
            EFTAs miljöministrar, och vi tog då upp den här frågan på nytt.
            Vi tänker alltså fortsätta med det, men vi tänker inte längre
            avvakta samordningen.
          </note>
          <note>
            Det har aldrig givits något tillstånd för export till
          </note>
          <note>
            Polen. Om sådan export har skett, är det faktiskt fråga om en
            brottslig handling. Detta har jag också diskuterat med den polske
            miljöministern, som för mig har redovisat hur man nu även från
            polsk sida täpper till de kryphål som man har upptäckt. Vi har
            så att säga ingått en pakt för att få stopp på det som har skett
            vid sidan om alla lagliga regler, om nu något sådant har skett.
          </note>
          <note>
            När det gäller Spanien är det fråga om gamla tillstånd. Detta
            gäller också Sellafield.
          </note>
          <note>
            Den nuvarande regeringen tillämpar skärpta regler.
          </note>
          <note>
            Vi har satt stopp för export av radioaktivt avfall från våra
            kärnkraftsanläggningar för upparbetning.
          </note>
          <note>
            Detta var en av våra första åtgärder efter återkomsten till regeringskansliet
            1982. Vi var emot att avfall exporterades för upparbetning. På
            den punkten har socialdemokratin ändrat uppfattning i förhållande
            till hur vi såg på detta för mycket länge sedan, då även vi trodde
            att det var rätt metod. Men det är nu mer än tio år sedan vi ändrade
            uppfattning på den punkten och mycket aktivt motsatte oss de borgerliga
            regeringarnas nya avtal för export av radioaktivt avfall för upparbetning
            från våra kärnkraftverk.
          </note>
          <note>
            På svenskt initiativ har vi nu, genom London
          </note>
          <note>
            Dumping Convention, äntligen fått ett förbud mot dumpning till
            havs. Det är en av de stora framgångarna i det internationella
            miljösamarbetet nu under hösten att vi äntligen har fått detta
            beslut.
          </note>
          <note>
            Jag tror att vi i grunden är helt överens. Det vi diskuterar
            är sådant som hänt i det förflutna som byggde på ett tänkande
            som inte längre styr regeringens agerande. Det är naturligtvis
            besvärligt att reda upp efter det som har varit. Men i det nuvarande
            och fortsatta arbetet kommer vi att handla på ett helt annat sätt
            med mycket strängare regler och kontrollsystem.
          </note>
          <note type="speaker">
            Anf. 6 GUDRUN SCHYMAN (v):
          </note>
          <note>
            Herr talman! Också jag tror att vi är överens i långa stycken,
            Birgitta Dahl. Men jag är inte alls lika övertygad om att de regler
            som finns i dag kommer att förhindra att sådana här saker inträffar.
          </note>
          <note>
            Vad än regeringen har eftersträvat och avvaktat, eller vad det
            nu var, när det gäller
          </note>
          <note>
            Baselkonventionen, har resultatet i varje fall blivit att Sverige
            inte har skrivit under. Det är bra att ett sådant beslut nu kommer,
            och jag hoppas att en proposition snart kommer till riksdagen
            så att detta verkligen genomförs. Det kan kanske bli ett gott
            exempel för andra att ta efter, och då kanske processen går snabbare.
            Jag tror att det ofta är på detta sätt man skall göra i stället
            för att avvakta.
          </note>
          <note>
            Det brukar ha en benägenhet att fördröja processen.
          </note>
          <note>
            Så till frågan om Polen. Jag antar att Birgitta Dahl har läst
            Greenpeace-rapporten om Polen. Där framgår mycket klart att en
            export av miljöfarligt avfall till Polen har existerat. Det finns
            papper på detta och andra belägg, ordersedlar och allt möjligt.
            Att detta har hänt tror jag att vi kan vara helt överens om. Det
            är möjligt att detta i så fall är en brottslig hantering. Det
            skulle i så fall innebära att naturvårdsverket inte alls har varit
            inblandat, utan att detta har skett ändå.
          </note>
          <note>
            Man kan då fråga sig: Vem skall anmäla detta brott, och hur kommer
            brottet att beivras? I vilken instans kommer detta att ske? Var
            finns sanktionsmöjligheterna? Finns inga sådana sanktionsmöjligheter,
            kan vi ge hur stor dispensrätt som helst till naturvårdsverket
            vid sidan av alla regler. Om vi tittar på fallet Polen, med all
            den oerhörda handel som skett i och med att gränserna har öppnats,
            kan vi vara säkra på att det finns personer som kommer att ta
            alla tillfällen i akt för att krypa bakom eller under de regler
            som finns. Vi måste omgärda bestämmelserna med starka sanktionsmöjligheter
            och kontrollmöjligheter, och det är dessa jag efterlyser.
          </note>
          <note>
            När det gäller frågan om Sellafield är det riktigt att besluten
            är gamla. De fattades för tio år sedan av en annan regering. Jag
            vet att socialdemokraterna har ändrat uppfattning i den här frågan
            och säger stopp. Men det fråntar inte regeringen ansvar för det
            avfall som i dag finns i Sellafield och hur det hanteras. Det
            är bara regeringen, såvitt jag förstår, som kan ändra på det förhållandet
            att avfallet ligger där det ligger och läcker. Det finns i dag
            ingen annan som vi kan ställa till ansvar för detta faktum.
          </note>
          <note>
            Då räcker det inte med, Birgitta Dahl, att säga att detta gjordes
            för tio år sedan och inte var den nuvarande regeringens beslut
            och säga: Hade det varit i dag, skulle vi inte ha gjort det. Ansvaret
            måste kunna utkrävas, och ansvaret ligger i dag hos den nuvarande
            regeringen.
          </note>
          <note type="speaker">
            Anf. 7 Miljöminister BIRGITTA DAHL (s):
          </note>
          <note>
            Herr talman! När det gäller problemen vid
          </note>
          <note>
            Sellafield har regeringen visat utomordentligt stort ansvar.
            Det har funnits personer på plats från våra säkerhetsmyndigheter
            liksom från departementet.
          </note>
          <note>
            Det är minst fem år sedan, och jag tror att det är ännu längre
            sedan än så, som vi gjorde en mycket noggann genomgång som också
            redovisades vid en utfrågning och i en skrift här i Sverige, och
            vi ställde krav på den brittiska regeringen.
          </note>
          <note>
            Det finns skäl att rikta anklagelser mot Sellafield, och det
            har vi gjort. Men det svenska avfall som finns där läcker t.ex.
            inte aktivt till omgivningen.
          </note>
          <note>
            Det har inte heller gått in i upparbetningsprocessen, om det
            inte har skett under de senaste 24 timmarna. Vi har en sådan kontroll,
            och vi fortsätter att utöva den kontrollen.
          </note>
          <note>
            När det gäller Polen svarade jag på en fråga från
          </note>
          <note>
            Åsa Domeij för på dagen en månad sedan och redovisade att naturvårdsverket
            på regeringens fråga svarat att man inte har beviljat några tillstånd
            för export till Polen och att man inte heller har fått någon förfrågan.
            Det är naturligtvis polisen som skall kontrollera uppgifter om
            vad som förekommit, och om så blir fallet anmäla till åtal.
          </note>
          <note>
            Det handlar i så fall om en brottslig gärning.
          </note>
          <note>
            Jag har som jag nyss nämnde ingående diskuterat detta med min
            polske kollega Kaminski. Han har redovisat för mig hur man nu
            också på polsk sida arbetar för för att sätta stopp för denna
            ansvarslösa hantering. Detta är ett bra exempel på vad som kan
            hända i ett fattigt land vare sig det ligger i
          </note>
          <note>
            Östeuropa eller i Afrika.
          </note>
          <note>
            Jag har haft många samtal med kolleger till mig som sagt: Hur
            skall jag bära mig åt för att få finansministern att acceptera
            att vi skall säga nej till denna import, trots att vi skulle få
            lika mycket betalt som motsvarar vår utlandsskuld? Det är på grund
            av dessa problem som Sverige har arbetat så aktivt för att få
            till stånd en internationell reglering där Baselkonventionen är
            det första steget. Men det är också en bedrövlig sanning, att
            det finns en grupp u-länder som har motsatt sig en internationell
            reglering, eftersom de vill fortsätta att tjäna pengar på denna
            verksamhet. Det finns oerhört mycket kvar att göra innan vi kan
            vara nöjda med situationen.
          </note>
          <note>
            Det är verkligen en ''värsting'' i det internationella miljöarbetet
            att få tillräckligt strikta regler för hanteringen av miljöfarligt
            avfall. Vidgar man det ytterligare ett steg till att också omfatta
            miljöfarligt avfall från militär verksamhet, är detta ett oerhört
            stort internationellt problem som världen behöver samla sig för
            att ta itu med. Den svenska regeringen arbetar med att försöka
            få till stånd en sådan internationell samling.
          </note>
          <note>
            Överläggningen var härmed avslutad.
          </note>
          <note>
            2 § Svar på interpellation 1990/91:78 om
          </note>
          <note>
            Dalälven
          </note>
          <note type="speaker">
            Anf. 8 Miljöminister BIRGITTA DAHL (s):
          </note>
          <note>
            Herr talman! Ragnhild Pohanka har fråga mig beträffande arbetet
            med att rena Dalälven om jag kommer
          </note>
          <note>
            -- att verka för att varje möjlig reduktion av metallutsläppen
            till Dalälven också i fortsättningen är målet,
          </note>
          <note>
            -- att motverka ett eventuellt förslag att sända pengar av Dalälvsdelegationens
            anslag till Polen,
          </note>
          <note>
            -- att påskynda åtgärderna så att åtminstone några delar av planerna
            är verkställda till slutåret 1995.
          </note>
          <note>
            Sedan delegationen tillsattes våren 1988 har ett flertal projekt
            genomförts.
          </note>
          <note>
            Delegationens arbete har således redan nu -- långt innan 1995
            -- lett till ett flertal konkreta åtgärder.
          </note>
          <note>
            Sådana är att villkoren för industrier och kommunala reningsverk
            har omprövats och föreskrifter meddelats. I andra fall så pågår
            samråd om de tekniska lösningarna för att genomföra åtgärderna.
          </note>
          <note>
            Ett samordnat recipientkontrollprogram och ett vattenvårdsförbund
            har bildats för Dalälvens avrinningsområde.
          </note>
          <note>
            Vidare har en handlingsplan upprättats för att minska läckaget
            av kväve och fosfor från jordbruket.
          </note>
          <note>
            Delegationens arbete har också resulterat i en kampanj för användning
            av fosfatfria tvättmedel och miljöanpassade kemikalier för att
            på så sätt minska tillförseln av föroreningar till Dalälven.
          </note>
          <note>
            Vidare har genomförts dels en till tillsynskampanj av miljöfarlig
            verksamhet för hela Dalälvsområdet, dels ett projekt för att klarlägga
            problemet med läckage av tungmetaller från gruvavfall. En studie
            har också genomförts ifall förändrade skogsbruksmetoder har ökat
            läckaget av kväve från skogsmark. Resultaten av dessa projekt
            utgör grund för ytterligare åtgärder för att minska tillförseln
            av föroreningar till Dalälven och via
          </note>
          <note>
            Dalälven till havet.
          </note>
          <note>
            Tillsynskampanjen är unik i sitt slag. För första gången har
            man gjort en samlad genomgång av all miljöfarlig verksamhet inom
            ett helt avrinningsområde.
          </note>
          <note>
            Sammanlagt har man under kampanjens gång granskat verksamheten
            vid 44 industrier, 44
          </note>
          <note>
            kommunala reningsverk, 2 kommunala avfallsupplag, 312 bilvårdsanläggningar,
            41
          </note>
          <note>
            vattenkraftverk, 42 fiskodlingar och 3 lasarett.
          </note>
          <note>
            Inom tillsynskampanjens ram har också användningen av kemikalier
            vid industrier och kommunala reningsverk undersökts. Man har även
            kontrollerat kemikaliernas miljöfarlighet.
          </note>
          <note>
            Tillförseln av föroreningar från tätorter till
          </note>
          <note>
            Dalälven har beräknats, och i vissa kommuner har avloppsvattennätet
            kartlagts.
          </note>
          <note>
            Resultatet av kampanjen är bl.a. omprövningar av tillstånd i
            syfte att skärpa villkoren för verksamheten. Vidare måste många
            kontrollprogram för den miljöfarliga verksamheten moderniseras.
            Sådana åtgärder har redan påbörjats och i flera fall slutförts.
          </note>
          <note>
            Kampanjen har också lett till att flera överskridanden av utsläppsvillkoren
            har upptäckts.
          </note>
          <note>
            I fyra fall har överskridandena lett till åtalsanmälan.
          </note>
          <note>
            När det gäller metallutsläpp till Dalälven har gruvavfallsprojektet
            haft till syfte att klarlägga problemen med metalläckage från
            gruvavfallsupplag samt att redovisa hur läckaget skall kunna fås
            att i stort sett upphöra. Projektet är nu avrapporterat och en
            samlad strategi för åtgärder har redovisats.
          </note>
          <note>
            De upplag som enligt förslaget skall åtgärdas ligger främst i
            Faluområdet och Garpenbergs området men även i andra områden längs
            Dalälven.
          </note>
          <note>
            Åtgärderna som man i första hand föreslår är en tät täckning
            av gruvavfallet, i vissa fall kompletterat med avskärmning av
            tillrinningen av yt- och grundvatten. På detta sätt hindras effektivt
            att metallerna lakas ut från högarna. För vissa äldre upplag föreslås,
            som ett alternativ till täckning, utvinning av metaller ur avfallshögarna
            och deponering av avfallet i de sandmagasin som används vid nuvarande
            gruvverksamhet.
          </note>
          <note>
            Vilken reduktion av utsläppen som kan uppnås med de föreslagna
            åtgärderna beror på vilken metall som avses och skiljer sig även
            mellan de olika upplagen. Som ett genomsnitt räknar man med en
            reduktion på 75--80 % jämfört med dagens förhållanden. I förhållande
            till de utsläpp som skedde på 1980-talet innan vissa senare åtgärder
            vidtagits beräknas reduktionen kunna uppgå till
          </note>
          <note>
            90 %.
          </note>
          <note>
            Åtgärderna kan delas upp i tre steg, nämligen projektering, genomförande
            och uppföljning.
          </note>
          <note>
            Avsikten med uppföljningen är att få klarlagt vilka effekter
            de vidtagna åtgärderna får på utsläppen men också deras miljökonsekvenser
            i Dalälven och
          </note>
          <note>
            Östersjön. När uppföljningen är klar bör man på ett bra sätt
            kunna ta ställning till vilka ytterligare åtgärder som behöver
            vidtas samt var de gör störst nytta.
          </note>
          <note>
            De föreslagna åtgärderna som är de mest kostnadseffektiva beräknas
            kosta upp till 250
          </note>
          <note>
            milj.kr. att genomföra. Principen är att förorenaren skall betala.
            I de fall där det inte finns någon att utkräva ansvar från måste
            andra lösningar sökas.
          </note>
          <note>
            Dalälvsdelegationen har ställt sig bakom de förslag som gruvavfallsprojektet
            fört fram. Delegationen har också föreslagit mig att en fristående
            förhandlare tillsätts för att tillsammans med myndigheterna och
            berörda företag/fastighetsägare nå en förhandlingsuppgörelse om
            hur åtgärdsplanen för gruvavfallet skall genomföras och hur ansvar
            och kostnader skall fördelas.
          </note>
          <note>
            Regeringen kommer inom kort att utse en sådan förhandlare.
          </note>
          <note>
            Som jag tidigare sagt har redan flera åtgärder vidtagits som
            minskat utsläppen till Dalälven.
          </note>
          <note>
            Genom att vidta ytterligare åtgärder vid anläggningar som bedriver
            miljöfarlig verksamhet och dessutom sanera gruvavfallen i enlighet
            med projektets förslag uppnås en mycket långtgående reduktion
            av utsläppen.
          </note>
          <note>
            Utgångspunkten är att åtgärder för att minska läckaget av metaller
            skall vara påbörjade under
          </note>
          <note>
            1991.
          </note>
          <note>
            När åtgärderna är genomförda och utvärderade kommer vi än en
            gång att utifrån de förutsättningar som då föreligger pröva vilken
            belastning naturen tål. Detta sätt att arbeta är i överensstämmelse
            med vad som överenskoms tidigare i år i Ronneby vid konferensen
            om Östersjöns miljö.
          </note>
          <note>
            Vad gäller Ragnhild Pohankas fråga om pengar finns det naturligtvis
            inte några planer på att överföra medel från Dalälvsdelegationens
            anslag till åtgärder i Polen. Regeringen har avsatt andra medel
            för miljöprojekt i Östeuropa.
          </note>
          <note type="speaker">
            Anf. 9 RAGNHILD POHANKA (mp):
          </note>
          <note>
            Herr talman! Jag får tacka för ett långt och ingående svar. Sedan
            jag senast ställde en fråga om
          </note>
          <note>
            Dalälven har det hänt en del. Denna interpellation handlar också
            om miljöfarligt avfall i begränsad omfattning och inom ett begränsat
            område. Man kan hänvisa till den berömda historien med en liten
            kula, jordglob, med bara Dalarna på. Det stämmer dock inte riktigt,
            eftersom det även berör Uppland.
          </note>
          <note>
            Det förvånar mig att ingen annan ledamot från
          </note>
          <note>
            Dalälvens avrinningsområde intresserar sig tillräckligt mycket
            för frågan för att delta i den här interpellationsdebatten, men
            vår tid är inte väl tilltagen.
          </note>
          <note>
            Jag förstår att det här är ett svårt problem. Det är även stort
            och viktigt. Det är nämligen fråga om ett pilotprojekt. På detta
            sätt kan man se hur olika föroreningar sprids via vattenvägarna
            till recipienten Östersjön.
          </note>
          <note>
            Jag vill tacka för att det inte finns några planer på att sända
            medel från Dalälvsdelegationens anslag till Polen. När jag hörde
            detta trodde jag inte heller att det var allvarligt menat. Jag
            har dock inte riktigt fått klart för mig vilka projekt som har
            genomförts.
          </note>
          <note>
            Miljöministern sade i sitt svar att resultatet av kampanjen bl.a.
            är omprövningar av tillstånd.
          </note>
          <note>
            Gäller det koncessionsnämndens tillstånd eller rör det sig om
            andra tillstånd? När det gäller gruvorna är Garpenbergsområdet
            och Falun området två av de områden där rening av gruvavfallet
            främst behöver ske. En trovärdig uppgift jag har läst är att det
            krävs 50 miljoner för att täcka och minska läckaget från medelstora
            upplag. Det betyder att
          </note>
          <note>
            250 milj.kr. inte kan räcka. Beloppet borde vara större. Det
            är egentligen ointressant. Vi måste börja direkt, och sedan kan
            ytterligare åtgärder som kostar mera pengar behöva vidtas.
          </note>
          <note>
            Det sades att förorenaren skall betala. Det är svårt att begära
            att någon skall betala för sådan gruvhantering som har skett för
            hundratals år sedan. Hur skall man kunna begära att Boliden skall
            betala i Garpenberg när företaget inte har ägt gruvan längre än
            sedan 70-talet? Jag tror att det blir oerhört svårt att kräva
            ut dessa pengar. STORA har deklarerat att man är villig att betala
            det man åläggs och som man kan känna sig ansvarig för. Det betyder
            att det blir en hel del kvar, som STORA
          </note>
          <note>
            inte blir skyldig att betala. 100 miljoner kommer inte att räcka.
          </note>
          <note>
            Hälften av de 44 stora industrierna och 44
          </note>
          <note>
            reningsverken som undersöktes mellan 1986 och
          </note>
          <note>
            1988 överskred gränsen för miljöfarliga utsläpp. I
          </note>
          <note>
            fyra fall har det lett till åtal, vilket miljöministern också
            sade. Enligt naturvårdsverkets preliminära rapport skall hälften
            av alla industriers kontrollprogram ses över när det gäller miljöfarliga
            utsläpp och förändringar behöver vidtas. Vid denna undersökning
            saknade tre av industrierna helt och hållet kontrollsystem för
            miljöfarliga utsläpp.
          </note>
          <note>
            Kvarnsvedens pappersbruk och stålverket i
          </note>
          <note>
            Söderfors kan få en omprövning. Hälften av företagen skulle egentligen
            behöva omprövas. Hur många kommer i verkligheten att utsättas
            för en omprövning? Det gäller alla dessa anläggningar.
          </note>
          <note>
            3 000 olika kemikalier har man behandlat, och man vet att de
            hamnar i Dalälven. En tredjedel av ämnena får negativa effekter
            för miljön. I något fall har det även förekommit bekämpningsmedel,
            dock inte under de senaste åren.
          </note>
          <note>
            Jag tycker att man släpper skogsbruket litet för lätt.
          </note>
          <note>
            I Laholmsområdet har det visat sig att skogsbruket har ökat sina
            utsläpp enormt, medan jordbruket har klarat att minska läckaget.
            Bönderna i området har delvis frivilligt ställt upp på en minskning.
          </note>
          <note>
            Utsläppen från skogsbruket har ökat på grund av att man dikar
            ut våtmarker och har stora kalhyggen som medför en avrinning direkt
            till älven. Det är mycket viktigt att man ser på skogsbruket.
          </note>
          <note>
            Det finns även andra områden som inte har berörts.
          </note>
          <note>
            Dala Airport har ett läckage av urea till sitt vattenområde,
            och vattnet rinner till slut ut i
          </note>
          <note>
            Dalälven. Det har inte nämnts. Från golfbanor kommer många föroreningar.
            På golfbanor gödslar man oerhört mycket mer än vad man gör inom
            jordbruket. Trafiken har man inte åtgärdat eller över huvud taget
            diskuterat. Det är ett problem som har nämnts, men trafiken är
            en av de stora förorenarna till luft och vatten. Skandalen med
            kreosot i Vansbro som inträffade för några år sedan nämns inte
            heller. Jag har i alla fall inte hittat det i rapporterna.
          </note>
          <note>
            Kvarnsveden vill skicka avfall till Ludvika. Då kommer det naturligtvis
            inte ut i Dalälven, men det förbättrar inte den totala miljösituationen.
          </note>
          <note>
            När det gäller stackelverket i Avesta har man av tidsskäl inte
            fått en ordentlig miljökonsekvensanalys. I december förra året
            bildades en vattenvårdsförening i vilken förorenarna ingår, dvs.
            kommunerna och de stora företagen. Det är intressant att de ställer
            upp i dessa sammanhang, men en vattenvårdsförening bör enligt
            min mening bestå av opartiska medlemmar och inte enbart av förorenarna.
          </note>
          <note>
            Min taletid är slut, och jag får återkomma i nästa inlägg.
          </note>
          <note>
            Anf. 10 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Dala Airport prövas på normalt sätt enligt miljöskyddslagen.
          </note>
          <note>
            Naturvårdsverket satte på regeringens uppdrag i gång en rikstäckande
            inventering av kreosotupplag för tre eller fyra år sedan. Dessutom
            har kommunerna i det nya avfallsprogrammet ålagts att före utgången
            av 1991 inventera allt avfall inkl. alla gamla deponeringar, också
            just den här typen av deponeringar. Detta har vi alltså under
            kontroll.
          </note>
          <note>
            När det sedan gäller prövningen av industrier och andra verksamheter
            har ju projektet självt redovisat en lång lista på vilka det gäller,
            dvs. för vilka villkoren prövas och för vilka hårdare och tydligare
            kontrollprogram fastläggs. Jag skall redovisa några av dem.
          </note>
          <note>
            Prövning har skett av t.ex. Mora Armatur AB,
          </note>
          <note>
            Dala Plating ab i Vansbro, Farmeks slakteri i
          </note>
          <note>
            Borlänge, Avesta Abs järnverk i Avesta och
          </note>
          <note>
            Kloster Speedsteel AB i Långshyttan.
          </note>
          <note>
            Prövning pågår av Rättviks lantbruksskola och flera andra andra
            anläggningar.
          </note>
          <note>
            Kompletterande reningsåtgärder är genomförda eller under utförande
            vid FM Mattson i Mora, Nya
          </note>
          <note>
            Eliassons läder i Malung och Falu Gruva.
          </note>
          <note>
            Utredningar om vissa åtgärder pågår beträffande
          </note>
          <note>
            Främbyreningsverk i Falun, Kvarnsvedens pappersbruk i Borlänge,
            Garpenbergsgruvan och
          </note>
          <note>
            Fors Kartongbruk i Avesta.
          </note>
          <note>
            Man har begärt kontrollprogram för t.ex. Tängers snickerifabrik
            i Enviken, Mora tryckimpregnering,
          </note>
          <note>
            Vinäs Industri i Mora, Projekthus i Dalarna,
          </note>
          <note>
            Kvarnsvedens pappersbruk, Allglass i Borlänge,
          </note>
          <note>
            Avesta AB Kloster Långshyttan (i Hedemora),
          </note>
          <note>
            Avesta Trä- &amp; inpregnering, Tärnsjö Ånggarveri i
          </note>
          <note>
            Heby och Embab i Skutskär.
          </note>
          <note>
            Ett stort antal avloppsreningsanläggningar har fått nya villkor
            eller kommer att få det. Praktiskt taget varenda kommun är berörd.
          </note>
          <note>
            När det gäller gruvavfallshanteringen kan jag inte dela det som
            framskymtade i Ragnhild Pohankas inlägg, att vi så att säga skulle
            vara försiktiga när det gäller att utkräva ansvar av förorenarna
            eller av den som står för verksamheten. De åtgärder som nu har
            föreslagits kommer att innebära en 90-
          </note>
          <note>
            procentig förbättring jämfört med utgångsläget för tio år sedan.
            Vi räknar med att det skall kosta uppåt
          </note>
          <note>
            250 milj. kr. Det finns verkligen anledning att kräva av dem
            som bedriver verksamhet i dag att de står för sin del av kostnaderna.
          </note>
          <note>
            Jag vill inte här stå och förstöra utsikterna för den statliga
            förhandlaren genom att nämna några summor. Men låt mig säga att
            vi anser att det som återstår av de 100 milj. kr. som ursprungligen
            anslogs för projektet, dvs. drygt 90 milj. kr., skall räcka till
            för att klara den andel av kostnaderna för vilken det inte finns
            någon ansvarig att skicka räkning till, eftersom verksamheten
            inte längre har någon ansvarig ägare, utan verksamheten ligger
            långt tillbaka i tiden.
          </note>
          <note>
            Om vi skulle gå 5 % uppåt när det gäller krav på rening är delegationens
            beräkning att kostnaderna skulle minst fördubblas. Det är skälet
            till att vi väljer att i ett första steg göra det som innebär
            en
          </note>
          <note>
            90-procentig rening och att vi sedan i ett andra steg tar ställning
            till om det finns behov av ytterligare åtgärder och i så fall
            hur de skall genomföras. Men självfallet måste vi från samhällets
            sida kräva att förorenaren tar sitt ansvar. Det gäller, Ragnhild
          </note>
          <note>
            Pohanka, även skogsbruket och jordbruket. Dessa näringar måste
            bedriva sin verksamhet på ett sådant sätt att de inte skadar miljön.
          </note>
          <note type="speaker">
            Anf. 11 RAGNHILD POHANKA (mp):
          </note>
          <note>
            Herr talman! Jag har förstås deltagit i koncessionsförhandlingarna
            när det gäller Dala
          </note>
          <note>
            Airport. Men innan Dala Airport skulle prövas enligt miljöskyddslagen
            borde man ha nämnt det här. Det bör in i dessa handlingar, eftersom
            man vid konsessionsförhandlingar även skall ta hänsyn till ekonomiska
            vinster. Det är därför som vi tvivlar på att miljön kommer att
            segra i det här fallet. Men vi hoppas naturligtvis ända till sista
            minuten att den skall segra.
          </note>
          <note>
            Man skall naturligtvis inte låta bli att tala om problemen med
            kreosot bara för att en utredning har tillsatts som skall undersöka
            detta. Det handlar ju om jätteprojekt i Sverige. Man måste naturligtvis
            kunna tänka sig att åtgärda det här kända fallet i
          </note>
          <note>
            Dalälven när det nu talas om en rening av Dalälven.
          </note>
          <note>
            Jag har inte misstänkliggjort försöken att få förorenarna att
            betala. Jag menar att det är svårt att genomföra detta på grund
            av att så många av dessa avfallshögar eller varphögar är så gamla
            att man i alla lägen inte kan belasta den nuvarande ägaren.
          </note>
          <note>
            Det är naturligtvis oerhört svårt att göra något sådant retroaktivt.
          </note>
          <note>
            Jag tycker att man måste tänka på skogen, vilket man hittills
            har gjort i mycket liten utsträckning.
          </note>
          <note>
            Man måste alltså ändra typen av skogsbruk, och det är ju inte
            gjort i en handvändning, eftersom det är en rikspolitisk fråga.
            Men man måste naturligtvis även trycka på i detta sammanhang.
            Hälften av kadmiumet kommer från jord- och skogsbruket.
          </note>
          <note>
            Jordbruket har nu gödselmedel med mindre kadmiumhalter. Men kadmiumhalterna
            i jordarna i
          </note>
          <note>
            Sverige har ökat ända sedan 1960, eftersom kadiumet läcker ut.
            Men det läcker relativt litet, även om vi vet att jordbruket tillsammans
            med skogsbruket står för hälften. Det är mycket allvarligt. Kadmium
            är ju en mycket farlig tungmetall.
          </note>
          <note>
            På vilket sätt skall det ske nya omprövningar genom nya koncessionsförhandlingar?
            Det fick jag inte något riktigt svar på.
          </note>
          <note>
            Vi vet att Dalälven är en av de största förorenarna av Östersjön.
            Det nu aktuella projektet bör bli ett pilotprojekt för andra liknande
            projekt i Sverige.
          </note>
          <note>
            Därför är det viktigare än någonsin att detta verkligen genomförs.
            Jag har, jämfört med förra gången, fått många positiva svar i
            dag. Och jag förstår att det är saker på gång. Det gäller ju utsläpp
            i Östersjön. Men hur mycket stannar på botten i älven, och hur
            mycket förgiftar våra jordar, luften och hela vår livsmiljö? Vi
            mäter mycket vid utsläppsstället, men det är viktigt att man också
            undersöker hur den allmänna livsmiljön blir för dem som bor vid
            älven. Detta handlar ju om ett mycket stort projekt.
          </note>
          <note>
            Anf. 12 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Jag vill kortfattat till Ragnhild
          </note>
          <note>
            Pohanak säga följande.
          </note>
          <note>
            För det första pågår sanering i Vansbro. Det var där man först
            upptäckte problemet med kreosotupplagen.
          </note>
          <note>
            För det andra sker omprövningen antingen av länsstyrelsen eller
            av koncessionsnämnden, precis på det sätt som föreskrivs i lagen.
            Det som är nytt med det här projektet är ju att man koncentrerat
            har gått igenom all verksamhet. Man kan säga att man via vattnet
            har sökt sig till källorna till praktiskt taget alla föroreningar
            som finns i regionen i fyra län och via älven ut i Östersjön.
            Det man har upptäckt -- det är ett delresultat -- är att det mesta
            förs med vattnet ut i Östersjön.
          </note>
          <note>
            Detta är alltså ett väldigt viktig bidrag för Sverige till de
            åtaganden som vi gjorde i Ronneby för ett par månader sedan att
            fullfölja det här projektet.
          </note>
          <note>
            Det kan sägas att det också är ett viktigt indirekt bidrag till
            arbetet i andra länder, eftersom vi kan visa med det här projektet
            och vårt tidigare arbete med Strömmen hur man kan bära sig åt
            för att från flodmynningen till källorna spåra ursprunget till
            föroreningarna i Östersjön. Därför är det ett väldigt viktigt
            bidrag till miljöarbetet i Polen, utöver de särskilda pengar som
            satsas på svenska insatser till Polen.
          </note>
          <note type="speaker">
            Anf. 13 RAGNHILD POHANKA (mp):
          </note>
          <note>
            Herr talman! I den sistnämnda frågan är miljöministern och jag
            helt överens. Vad Sverige verkligen kan göra är att sälja kunskaper
            när det gäller miljörening. Det är lika viktigt som de pengar
            som vi satsar, därför att det här är ganska unikt. Det har mig
            veterligen inte förekommit så stort projekt någonstans som att
            rena Dalälven. Men vi tappar bort -- miljöministern tar inte heller
            upp frågan --
          </note>
          <note>
            skogsbruket och trafiken. Trafiken är väl den värsta miljöförorenaren
            som vi verkligen så att säga har mätt längden, bredden och höjden
            -- på, i Sverige och i världen. Där kan vi verkligen göra någonting.
          </note>
          <note>
            Det måste dock göras nationellt naturligtvis. Man bör ta reda
            på hur stora uppsläppen från trafikföroreningarna är i Dalälven.
            Man bör ta reda på exakt i vilken grad skogen är delförorenare
            i
          </note>
          <note>
            Dalälven. När det gäller skogen kan man verkligen göra lokala
            satsningar för att förhindra förorening.
          </note>
          <note>
            Det går genom ridåer osv. och framför allt genom att använda
            andra hyggesmetoder att minska utsläppen så att det inte blir
            djupa diken som bifloder till Dalälven, genom vilka alla föroreningar
            släpps ut.
          </note>
          <note>
            Jag är tacksam för delar av svaret, men jag efterlyser fortfarande
            en belysning av några stora förorenare. Jag avvaktar koncessionsförhandlingarna
            när det gäller Dala
          </note>
          <note>
            Airport, kreosot, trafiken och skogen. När det gäller företag
            och reningsverken har man gjort utredningar. Jag har tagit del
            av de utredningar som finns. De är ju en förutsättning för arbetet.
            Men det får inte stanna vid kunskap och vetande om vad som förorenar,
            utan här måste vi bygga vidare tills vi har renat Dalälven. Vi
            stödde den motionen härom när den som väcktes i de flesta kommunerna
            i Dalarna. Där är vi särskilt intresserade av att det här verkligen
            fullföljs.
          </note>
          <note>
            Miljöprojektet i Skåne har kommit i skuggan av bron. Det har
            väl gått i stå en del i Göteborg också.
          </note>
          <note>
            Det är inte fel på de människor som arbetar, men det har inte
            hänt något där på ganska länge. Jag hoppas att denna stora satsning
            i Dalarnan skall fullföljas.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1990/91:37 om en bro mellan Sundet
            och Hasselön
          </note>
          <note>
            Anf. 14 Kommunikationsmionister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Gunnar Björk har frågat mig om regeringen avser
            att fullfölja det av socialdemokraterna utlovade brobygget vid
          </note>
          <note>
            Sundet--Hasselön i Gävle kommun.
          </note>
          <note>
            Bakgrunden till frågan är det riksdagsbeslut som togs under riksmötet
            1980/81, då riksdagen biföll en reservation som innebar att en
            bro borde byggas som ersättning för färjeförbindelsen vid Sundet--
          </note>
          <note>
            Hasselön. Riksdagen avslog emellertid ett yrkande om medel till
            byggande av bron.
          </note>
          <note>
            Regeringen uppdrog i regleringsbrevet för budgetåret 1981/82
            åt vägverket att utreda hur färjeleden skulle kunna ersättas med
            en bro och redovisade utredningsuppdraget i 1982 års budgetproposition.
            Vid riksdagsbehandlingen av propositionen lämnades flera motioner
            angående medel för byggandet av den aktuella bron.
          </note>
          <note>
            Utskottet uttalade vid riksdagsbehandlingen att man fann det
            helt uteslutet att de begärda anslagsmedlen skulle fördelas på
            enskilda objekt och avvisade bestämt förslagen härom. Utskottet
            lämnade en utförlig redogörelse för den ordning som gäller för
            prioriteringen av investeringar och erinrade om att den gällande
            ordningen tillkommit efter ett omfattande utredningsarbete och
            en rad beslut från statsmakterna.
          </note>
          <note>
            Beslutet av riksdagen år 1982 utgjorde ett nytt ställningstagande
            i den aktuella frågan som innebar att objektet på sedvanligt sätt
            skall prövas bland andra angelägna objekt i samband med upprättandet
            av investeringsplanerna. De prövningar som hittills har gjorts
            har inte medfört att objektet har kunnat inrymmas i dessa planer.
          </note>
          <note>
            Helt nyligen har en ny lönsamhetskalkyl för förbindelsen färdigställts
            som utifrån de förändringar som skett på intilliggande vägnät
            belyser konsekvenserna av en indragning av färjeleden mellan Sundet
            och Hasselön.
          </note>
          <note>
            Som en följd av ombyggnaderna av väg 67 förbi
          </note>
          <note>
            Gysinge och Hedesunda har trafiken på färjeleden reducerats.
            Kalkylen visar att färjtrafiken ur samhällsekonomisk synpunkt
            inte är lönsam och inte heller byggandet av en bro. Efter vad
            jag har fått veta kommer frågan, mot bakgrund av den nya kalkylen,
            att på nytt behandlas av länsstyrelsen under innevarande år.
          </note>
          <note type="speaker">
            Anf. 15 GUNNAR BJÖRK (c):
          </note>
          <note>
            Herr talman! Jag vill först tacka statsrådet för svaret. Det
            måste till hans heder sägas att frågan väcktes före hans tid som
            kommunikationsminister, men det är viktigt att riksdagens frågor
            följs upp.
          </note>
          <note>
            Sedan jag kom till riksdagen för 20 år sedan har jag engagerat
            mig ganska hårt i denna fråga. Jag tycker inte att någon fråga
            för mig gett så många bevis på myndigheternas okänslighet för
            verkligheten för de människor som bor illa till. De människor
            som är beroende av förbindelsen bor söder om Dalälven, ner mot
            Upplandsgräns men tillhör Gävle kommun. Jag har sett vid hanteringen
            av frågan hur en enig länsvägsnämnd helt har negligerats av vägverket.
            Jag har sett hur krav från länsstyrelsens verksstyrelse på att
            man skall sätta frågan på tilläggslistan inte har lett till något
            resultat, trots att det har anslagits extra pengar till länet.
            Jag har sett hur fullständigt omöjligt det verkar vara att ta
            pengar från ett driftsanslag till ett investeringsanslag, trots
            att varje räknekunnig person kan se att man skulle spara ganska
            mycket pengar. Jag har sett hur man på det sättet har stoppat
            glesbygdsbors självklara rätt till service.
          </note>
          <note>
            När jag började engagera mig i frågan kostade driften av färjan
            några hundra tusen kronor, en ny bro skulle ha kostat ca 1 miljon.
            I dag kostar driften det tredubbla, dvs. 1,5 miljoner, och en
            bro någonstans mellan 6 och 10 miljoner. Nu står man inför beslutet
            att bygga en färjevaktsstuga för 1
          </note>
          <note>
            miljon. Det är ungefär vad en bro skulle ha kostat för ungefär
            15 år sedan då vi började agera i denna fråga i riksdagen. Nu
            finns det dessutom risk för att frågan läggs på is, eftersom det
            krävs 1 miljon för färjevaktsstuga. Det ett oroande tecken i det
            svar jag fick av statsrådet. Jag har försökt påpeka att det här
            inte får bli ett ytterligare hot.
          </note>
          <note>
            På de 15 år som frågan har förhalats av vägverket har driften
            kostat, om man t.ex. räknar med 800 000
          </note>
          <note>
            kr. i snitt på 15 år, 12 miljoner. Om man hade beslutat bygga
            en bro för 15 år sedan, hade man fått tio Hedesundabroar för vad
            driften har kostat under dessa år. Det är utan tvivel nationalekonomiskt
            slöseri enbart på grund av byråkratiskt krångel. En stel byråkrati
            leder till att man inte kan fördela anslagen mellan varandra.
          </note>
          <note>
            Jag har väckt frågan under ett antal år i riksdagen. I samband
            med 1980/81 års riksmöte väcktes frågan av socialdemokraterna
            i Gävleborg i en motion av Ing-Marie Hansson m.fl. Den motionen
            bifölls av riksdagen. Det finns alltså ett riksdagsbeslut på att
            bygga en bro, men socialdemokraterna i trafikutskottet hade, för
            att manipulera bort det här beslutet, lagt alla anslagsklämmar
            i ett särskilt moment. Därigenom blev det inga pengar till bron.
            Annars skulle man ha varit tvungen att anslå medel till alla de
            lokalt avgivna brolöften, ett femtiotal projekt, som fanns.
          </note>
          <note>
            Riksdagen har alltså fattat två beslut om en bro över Dalälven:
            för det första har man fattat beslut om att bygga en bro över
            Dalälven i Hedesunda, för det andra har man beslutat att inte
            anslå några medel till bron.
          </note>
          <note>
            Dagen efter beslutet fanns åtminstone i
          </note>
          <note>
            Gävletidningarna förstasidesnyheten att glädjen var stor över
            att bron äntligen skulle byggas. Man tackade de riksdagsmän som
            hade möjliggjort denna insats. Det här var alltså en stor nyhet
            då.
          </note>
          <note>
            Det är nu tio år sedan man fick nämnda bild av situationen, nämligen
            att riksdagen beslutat att en bro skall byggas. Det är klart att
            befolkningen i längsälven frågar sig: När skall bron byggas?
          </note>
          <note>
            Anf. 16 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Gunnar Björk för i och för sig en intressant diskussion
            om möjligheterna att använda driftanslag för en färja; detta omvandlat
            till investeringsanslag för en bro. Men den diskussionen för vi
            intensivt i kommunikationsdepartementet i syfte att hitta rationella
            lösningar beträffande nödvändiga framtida investeringar. Jag tycker
            dock att Gunnar
          </note>
          <note>
            Björk gör det litet lätt för sig när han jämför penningvärdet
            från början av 80-talet med dagens penningvärde. Det är en helt
            oegentlig jämförelse.
          </note>
          <note>
            Sedan skall vi komma ihåg att det under den tid som förflutit
            har gjorts andra investeringar i det här området som, om jag förstått
            det hela rätt, delvis har så att säga betjänat samma syfte och
            som har minskat betydelsen av färjan och också lönsamheten med
            en bro vid Sundet--Hasselön.
          </note>
          <note>
            Vägförbindelsen vid Gysinge har färdigställts och en vägförbindelse
            vid Söderfors har överförts till en allmän väg.
          </note>
          <note>
            Med anledning av Gunnar Björks inlägg kan det finnas skäl att
            notera att då frågan diskuterades och beslut fattades första gången
            i riksdagen var det faktiskt, om jag minns rätt, en borgerlig
            regering som hanterade dessa saker. Vidare säger Gunnar
          </note>
          <note>
            Björk att socialdemokraterna i trafikutskottet har manipulerat
            bort frågan, men det är en väldigt orättvis betraktelse från Gunnar
            Björks sida.
          </note>
          <note>
            Gunnar Björk måste ändå ha respekt för den planerings- och beslutsordning
            som gäller. Vad trafikutskottet har gjort är att man för riksdagen
            har redovisat hur planeringen sker och hur beslut fattas i sådana
            här frågor. Vad som gäller är alltså att riksdagen inte anvisar
            pengar direkt till enskilda objekt. I stället sker här en prioritering
            i mycket hög grad med hänsyn till vad länsstyrelserna i berörda
            län anser vara en riktig resursanvändning.
          </note>
          <note>
            Det är att notera att riksdagen aldrig har anvisat några särskilda
            pengar till det här objektet; varken
          </note>
          <note>
            1980/81 eller vid det senare tillfälle som har åberopats. Det
            kan också vara värt att notera att man 1980/81, då det första
            beslutet fattades och en reservation bifölls om att bron skulle
            byggas, inte anvisade några pengar. Mot den bakgrunden kan
          </note>
          <note>
            Gunnar Björk rimligtvis inte skylla på socialdemokraterna. Vi
            hade alltså inte ett sådant inflytande i riksdagen att vi kunde
            diktera villkoren vid det tillfället, utan det var Gunnar Björks
            parti och de regeringsmedverkande partierna på den borgerliga
            sidan som hade den möjligheten.
          </note>
          <note>
            Ärendet har således varit vilande i avvaktan på en utbyggnad,
            som jag redan nämnt. Jag noterar att det här objektet i den senaste
            länstrafikanläggningsplanen, som nyligen har fastställts av länet,
            inte finns med. På förslag från vägverket har en ny utredning
            gjorts, och den visar att den ekonomiskt bästa lösningen med hänsyn
            till utvecklingen i området faktiskt är att färjeförbindelsen
            läggs ner. Under hand har vi i regeringen begärt att det material
            i ärendet som hos kommunikationsdepartementet skall kompletteras
            med den sistnämnda utredningen samt med vägverkets och länsstyrelsens
            synpunkter i dagsläget i ärendet. Därefter bör ärendet avgöras
            av regeringen.
          </note>
          <note type="speaker">
            Anf. 17 GUNNAR BJÖRK (c):
          </note>
          <note>
            Herr talman! Inledningsvis vill jag säga att jag väckte den här
            frågan första gången 1971 eller 1972.
          </note>
          <note>
            Det var i alla fall på 1970-talet. Sedan tycker jag att det är
            hög tid att man i departementet har en debatt internt om att omvandla
            driftanslag till investeringsanslag. Egentligen är det fantastiskt
            att man inte har kunnat föra den typen av resonemang tidigare.
          </note>
          <note>
            Det är riktigt, som statsrådet säger, att den nya
          </note>
          <note>
            Gysingebron har inneburit en förbättring i form av några kilometer
            kortare väg jämfört med om man skulle åka över den gamla Gysingebron.
            Men det är ändå en omväg på en eller två mil -- en omväg som inte
            någon tätortsbo skulle acceptera. Men dessa människor tvingas
            alltså att åka en omväg på grund av att färjan är tidtabellsbunden.
            På kvällstid t.ex.
          </note>
          <note>
            och när det gäller sjuktransporter, vissa livsmedelstransporter
            och skoltransporter har man inte alltid glädje av färjeförbindelsen.
            Det är så man dödar en förbindelse -- dvs. genom att tidplanelägga
            förbindelsen och se till att den blir allt sämre.
          </note>
          <note>
            Socialdemokraternas agerande i trafikutskottet är ett av de bästa
            exemplen på hur de har försökt att göra partipolitik av olika
            saker under de ickesocialistiska åren. Då hade man nämligen kläm
            på varje liten bro och vägstump. Sedan förde man en ganska hård
            politisk debatt i länen. Man sade: Om ni bara kan få ett par tre
            stycken i varje län att hoppa av får vi majoritet.
          </note>
          <note>
            Jag vill erinra om att reservanterna i samband med
          </note>
          <note>
            1980/81 års riksmöte just beträffande mom. 6 b i reservation
            4, som gällde den aktuella broförbindelsen, vann med röstsiffrorna
            150--153.
          </note>
          <note>
            Det visar hur liten åsiktsskillnaden var vid den aktuella tidpunkten
            1981.
          </note>
          <note>
            Georg Andersson tycks inte ha riktigt klart för sig var Utomälven
            ligger. Det vore därför bra om han kunde göra ett studiebesök
            där. Jag vill därför inbjuda Georg Andersson och Olle Östrand,
            som är en värdig ledamot av trafikutskottet, att göra ett studiebesök
            i Utomälven för att studera förhållandena på ort och plats. Avslutningsvis
            vill jag varna regeringen: Gör inga ytterligare försämringar beträffande
            den färjetrafik som finns kvar!
          </note>
          <note>
            Anf. 18 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Det vore naturligtvis mycket intressant att göra
            ett studiebesök i det aktuella området. Jag vet att det är ett
            mycket fint område, för jag är inte helt obekant med det. Jag
            har nämligen varit där i andra sammanhang. Men om tillfälle ges,
            skall jag självfallet titta särskilt på det här.
          </note>
          <note>
            Sedan bara en kommentar till Gunnar Björks uttalande om att socialdemokraterna
            i trafikutskottet har gjort partipolitik av det här. Ja, det är
            klart att socialdemokraterna i trafikutskottet är partipolitiker.
            Men jag vet inte om det finns skäl att rikta särskilda anmärkningar
            mot behandlingen av just den här frågan. Jag jämför då med en
            rad andra frågor som vi har behandlat i riksdagen.
          </note>
          <note>
            Vad trafikutskottet faktiskt har gjort är att man utförligt har
            redovisat planeringsordningen. När det gäller att göra partipolitik
            av sådant som kan vara av litet mera lokalpolitiskt eller kanske
            bypolitiskt intresse tror jag inte att det finns några som riktigt
            överträffar centerpartisterna. Jag tycker att det i någon mån
            är att kasta sten i glashus när man försöker göra gällande, som
            Gunnar Björk här gör, att det är sådana här bevekelsegrunder som
            har varit vägledande för behandlingen av detta ärende.
          </note>
          <note>
            Klart är att riksdagen aldrig har anvisat pengar till det här
            objeketet. Det stora problemet när det gäller infrastruktursatsningar
            -- det gäller då broar, vägar och järnvägar -- är, och har varit
            under de senaste åren, att hitta medel. När man har ramar som
            är begränsade måste man välja det som är mest angeläget. Såvitt
            jag förstår är det också vad länsstyrelsen har gjort när man har
            lagt ut länstrafikanläggningsplanerna. Det måste naturligtvis
            också vi i regeringen göra när vi totalt fördelar de medel som
            finns tillgängliga i en budget.
          </note>
          <note>
            Självfallet skulle det vara mycket roligt om det var möjligt
            att erbjuda alla län snabba lösningar på problem av det här slaget.
            Tyvärr är det inte möjligt. Vi får försöka tillämpa gällande ordning
            också i detta fall.
          </note>
          <note type="speaker">
            Anf. 19 GUNNAR BJÖRK (c):
          </note>
          <note>
            Herr talman! Jag får tacka för hedersomnämnandet av centerpartiet.
            Det är en mening som jag helt delar.
          </note>
          <note>
            Trafikutskottets uppläggning av ärendet innebar att man konstruerade
            klämmar om enskilda projekt och gav en bild till länen av att
            om man bara fick majoritet skulle byggnadstillstånd lämnas. Det
            var den bild man gav också Gävleborgs län. Fick man bara majoritet,
            vilket man fick, skulle det bli en bro. Men det blev ingen bro.
            Man hade skickligt styckat upp gödkalven utan att ha pengar med
            i förslagens klämmar.
          </note>
          <note>
            Jag tycker ändå att det är värt att konstatera att riksdagen
            har beslutat att en bro skall byggas.
          </note>
          <note>
            Däremot har man tyvärr inte anslagit pengar till den. Men det
            kan man ju komma efter med.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1990/91:63 om kontrollbesiktning före
            försäljning av vissa begagnade bilar för att minska skadliga bilavgasutsläpp
          </note>
          <note>
            Anf. 20 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Olle Östrand har frågat mig om regeringen kommer
            att medverka till en obligatorisk kontrollbesiktning före försäljning
            av begagnade personbilar som är äldre än tio år.
          </note>
          <note>
            Svensk Bilprovning AB startade sin verksamhet år
          </note>
          <note>
            1965 efter riksdagsbeslut. Bilprovningens verksamhet har medfört
            en markant höjning av trafiksäkerhetsstandarden och har gett fordonen
            en ökad livslängd. Antalet fordonsbesiktningar uppgick år 1989
            till ca 5 miljoner, varav den största delen var kontrollbesiktningar
            och efterkontroller till sådana besiktningar. År 1970 fick Bilprovningen
            en ny uppgift nämligen att kontrollera koloxidhalten i avgaserna
            från bensindrivna bilar. I
          </note>
          <note>
            år invigde Svensk Bilprovning sitt motortestcenter i Jordbro,
            vilket är det mest välutrustade och resursstarka bilavgaslaboratoriet
            i sitt slag i
          </note>
          <note>
            Europa. Svensk Bilprovnings verksamhet har hittills haft den
            huvudsakliga inriktningen på trafiksäkerhet, i framtiden kommer
            miljösäkerheten att få en allt större betydelse.
          </note>
          <note>
            Detta innebär dock inte att trafiksäkerheten kommer att få en
            mindre betydelse i framtiden.
          </note>
          <note>
            Det är viktigt att komma ihåg att i kostnaderna för en bilprovning
            ligger inte enbart Svensk
          </note>
          <note>
            Bilprovnings kostnader, utan även privatpersoners kostnader för
            att köra till och från bilprovningsverkstaden, förlorad arbetsinkomst
            m.m.
          </note>
          <note>
            Regeringen har nyligen beslutat att nya bilar inte behöver kontrollbesiktigas
            förrän efter 18
          </note>
          <note>
            månader, SFS 1989:939. Bestämmelsen gäller från den 1 januari
            1990 och innebär att en utglesning av den årliga kontrollbesiktningen
            av nya bilar inletts.
          </note>
          <note>
            Jag har för avikt att återkomma till regeringen med förslag till
            ytterligare utglesning av kontrolltillfällen i samband med att
            budgetpropositionen läggs fram för riksdagen.
          </note>
          <note>
            Genom att antalet besiktningstillfällen minskas för nya personbilar,
            men inte för äldre, så blir effekten att de äldre bilarna kontrolleras
            relativt sett oftare.
          </note>
          <note>
            Äldre bilar kontrolleras en gång per år i samband med kontrollbesiktningen
            hos Svensk Bilprovning.
          </note>
          <note>
            Denna årliga besiktning torde vara tillräcklig för att uppfylla
            samhällets krav på kontroll av avgasutsläpp. Den miljöeffekt som
            eventuellt skulle uppnås genom ytterligare ett besiktningstillfälle
            är svårmätbar och uppvägs i varje fall inte av de totala kostnaderna.
          </note>
          <note>
            En analys av Volvobilar som Svensk Bilprovning utfört visar att
            de yngsta fordonen har den längsta årliga mediankörsträckan. Efter
            ca 11 år är den årliga mediankörsträckan bara hälften så stor
            som under de första åren.
          </note>
          <note>
            Det är min uppfattning att det inte är motiverat att inrätta
            en ny kontrollbesiktning med anledning av att bilen säljs. Det
            finns dessutom i dag möjlighet att på Ms provningsplatser eller
            hos Svensk
          </note>
          <note>
            Bilprovning kunna få en kontrollbesiktning av bilen i samband
            med försäljning. Svensk Bilprovning har sedan cirka ett år tillbaka
            bedrivit försöksverksamhet på sex kontrollstationer i landet dit
            man kunnat åka för att få bilen mer utförligt besiktigad vid försäljning.
            Enligt uppgifter från
          </note>
          <note>
            Svensk Bilprovning har intresset för detta varit svagt och det
            har utnyttjats dåligt. En utökad information om denna möjlighet
            till en mer utförlig kontrollbesiktning vid försäljning, skulle
            troligen stimulera köpare av fordon att utnyttja tjänsten i högre
            utsträckning.
          </note>
          <note>
            Det finns dessutom en överenskommelse sedan den
          </note>
          <note>
            1 oktober 1989 mellan konsumentverket och
          </note>
          <note>
            Motorbranschens riksförbund. Överenskommelsen gäller för bilar
            med ett värde som överstiger 15 000
          </note>
          <note>
            kr. och innebär att en varudeklaration upprättas som beskriver
            bilens kondition mer i detalj.
          </note>
          <note>
            Överenskommelsen innebär också att alla begagnade bilar som saluhålls
            hos bilhandeln skall vara trafiksäkerhetsdeklarerade.
          </note>
          <note>
            Jag anser således inte att det finns tillräckliga argument för
            att införa en kontrollbesiktning före försäljning av äldre begagnade
            personbilar.
          </note>
          <note type="speaker">
            Anf. 21 OLLE ÖSTRAND (s):
          </note>
          <note>
            Herr talman! Jag ber att få tacka kommunikationsministern för
            det mycket omfångsrika svaret. Trots det har inte kommunikationsministern
            övertygat mig om att jag inte har rätt i det här avseendet.
          </note>
          <note>
            Jag har ställt tre frågor i detta ämne. De har ett gemensamt,
            nämligen att de gäller åtgärder för att snabbare få bort de äldre
            bilarna ur trafiken. Detta kan enligt min mening åstadkommas genom
            att man kraftigt höjer skrotningspremien, ökar prisskillnaden
            mellan blyad och oblyad bensin samt tar in de äldre bilarna till
            kontrollbesiktning vid varje ägarbyte. I motsats till kommunikationsministern
            anser jag att en obligatorisk kontrollbesiktning vid ägarbyte
            av begagnade personbilar skulle bli ett verksamt medel i detta
            avseende. Varför jag anser det skall jag utveckla något.
          </note>
          <note>
            Motormännens riksförbund, men även Svensk
          </note>
          <note>
            Bilprovning tillsammans med naturvårdsverket, har provat utsläppen
            av skadliga ämnen i avgaserna från bilar utan katalysator och
            bilar med katalysator. Resultatet visar att utsläppen av koloxid,
            kväveoxid och kolväten från en katalysatorbil i stort sett är
            försumbara, medan däremot utsläppen från en bil utan katalysator
            är
          </note>
          <note>
            20, 30 och 40 gånger större, beroende på bilens ålder. Ju äldre
            bil desto mer utsläpp.
          </note>
          <note>
            Vi har i dag ungefär 3,6 miljoner personbilar i vårt land. Ungefär
            40 % av denna personbilspark är tio år eller äldre. Hela 16 %
            är äldre än femton år. Mer än en halv miljon bilar i vårt land
            är i dag äldre än femton år. Ungefär 800 000 av de 3,6 miljonerna
            är utrustade med katalysator.
          </note>
          <note>
            Utöver de kraftiga utsläppen av skadliga ämnen i avgaserna har
            de gamla fordonen en väsentligt högre bensinförbrukning än yngre
            fordon. Man kan utan överdrift påstå att de äldsta bilarna förbrukar
            ungefär 30 % mer av blyad bensin än vad dagens fabriksnya bilar
            förbrukar av blyfribensin.
          </note>
          <note>
            Skillnaden ur miljösynpunkt är alltså mycket kraftig mellan en
            gammal personbil utan katalysator, som körs på blyad bensin, och
            en nyare personbil som har katalysator.
          </note>
          <note>
            Denna fråga är också viktig ur trafiksäkerhetssynpunkt. Tittar
            man på anmärkningsfrekvensen vid kontrollbesiktningen för olika
            årsmodeller av personbilar, visar det sig att ju äldre bilarna
            är, desto högre anmärkningsfrekvens har de. Ungefär 18 % av bilarna
            av årsmodell 1988 har någon form av anmärkning vid kontrollbesiktningen.
            För bilar av årsmodell 1976 och äldre har närmare 80 %
          </note>
          <note>
            anmärkning av något slag.
          </note>
          <note>
            Mot bakgrund av dessa fakta är det bara att konstatera, att vill
            man uppnå väsentliga förbättringar i miljöhänseende, men också
            ur trafiksäkerhetssynpunkt, måste man vidta åtgärder mot de äldsta
            bilarna som vi i dag har i trafik.
          </note>
          <note>
            Svensk Bilprovnings erfarenhet från kontrollbesiktningar av de
            gamla bilarna visar också att i synnerhet avgasreningen ofta är
            mycket dålig. En utökning av kontrollbesiktningsskyldigheten skulle
            på ett påtagligt sätt bidra till en större medvetenhet om vikten
            av regelbundet underhåll av de äldre bilarna.
          </note>
          <note>
            Detta kommer naturligtvis också att bidra till en höjd genomsnittsstandard
            på de äldre bilarna i trafik, men också till att bilar som det
            inte lönar sig att underhålla snabbare skrotas.
          </note>
          <note>
            Nu hänvisar kommunikationsministern till en överenskommelse med
            Motorbranschens riksförbund, som gäller bilar vilkas värde överstiger
          </note>
          <note>
            15 000 kr. Det är en överenskommelse som skulle innebära att
            en varudeklaration upprättas som beskriver bilens kondition mer
            i detalj.
          </note>
          <note>
            Men det är inte i första hand de bilarna jag tänker på, utan
            jag tänker på 3 000-kronorsbilarna som byter ägare flera gånger
            mellan varje besiktningsintervall. Vi kan ju varje vecka läsa
            tidningarnas billighetsannonser, sida upp och sida ned, med önskemål
            om försäljning av den här typen av bilar. Skulle man kräva kontrollbesiktning
            vid varje ägarbyte av denna typ av bilar, så skulle vi snabbare
            få bort de här bilarna ur trafiken -- det är jag övertygad om.
            Det skulle naturligtvis vara en mycket stor fördel, både ur miljösynpunkt
            och ur trafiksäkerhetssynpunkt.
          </note>
          <note>
            Jag vill efter den här redogörelsen uttrycka en förhoppning om
            att kommunikationsministern nu inte är så kategoriskt negativ
            när det gäller kontrollbesiktning av gamla bilar vid ägarbyte.
          </note>
          <note>
            Anf. 22 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Olle Östrand börjar med att säga att han inte känner
            sig övertygad av mitt relativt långa svar. Jag får väl säga detsamma
            -- jag känner mig inte övertygad av Olle Östrands relativt utförliga
            beskrivning av effekterna.
          </note>
          <note>
            Den huvudfråga som jag vill ställa är: Varför då en obligatorisk
            besiktning av gamla bilar vid försäljningstillfällena? Om man
            vill komma åt de gamla bilar som är i trafik, vore det väl rimligt
            att angripa alla bilar som är i trafik och inte bara dem som råkar
            vara föremål för försäljning.
          </note>
          <note>
            När Olle Östrand säger att de här gamla bilarna ibland byter
            ägare flera gånger per år, så uppstår frågan: Är det då rimligt
            att begära en obligatorisk kontrollbesiktning flera gånger per
            år på samma bil, som dessutom bevisligen går ganska litet i trafik?
            Enligt de undersökningar som gjorts av mediankörsträckorna, går
            en sådan bil mindre än hälften av vad en ny bil går i trafik.
            Jag tror att det ur kundernas -- konsumenternas -- synpunkt skulle
            te sig ganska egendomligt om en bil som har samma ägare under
            året inte behöver bli föremål för besiktning mer än en gång, medan
            en bil som av olika anledningar säljs ett par gånger skulle kanske
            bli föremål för besiktning tre gånger under samma år.
          </note>
          <note>
            Dessutom finns det möjlighet till en frivillig besiktning. Det
            måste ju vara i köparens intresse att se till att han får en bra
            bil även när han köper begagnat. Därför är det naturligtvis viktigt
            att information ges om denna möjlighet för köpare att se till
            att bilen besiktigas, så att man vet vad det är man köper.
          </note>
          <note>
            Jag tycker att det är viktigt att ändå stryka under en del saker
            som framgår av interpellationen och av
          </note>
          <note>
            Olle Östrands inlägg här. Det första är att katalysatorerna har
            en bra effekt på miljön, vilket inte alltid framgår av den allmänpolitiska
            debatt som förs om trafiken och miljön. Vi arrangerade i dagarna
            en överläggning i Paris mellan transportministrar i hela Västeuropa
            och ledande biltillverkare och oljeproducenter. Det var mycket
            intressant att notera den samstämmighet som nu råder om att man
            med katalysatorerna -- med de åtgärder som är vidtagna -- har
            nått mycket långt i fråga om att minska kväveutsläppen och utsläppen
            av partiklar osv.
          </note>
          <note>
            Det som nu är den stora frågan är koldioxidutsläppen. Olle Östrand
            noterade att nya bilar har lägre bensinförbrukning än gamla bilar.
          </note>
          <note>
            Det är också i det avseendet ett framsteg. Men vi måste komma
            längre på den vägen. Jag tror inte att den åtgärd som Olle Östrand
            föreslår när det gäller de äldre bilarna är en särskilt framgångsrik
            väg. Det är en rad andra insatser, som jag nu inte skall gå in
            på, som krävs.
          </note>
          <note>
            Jag vill gärna säga detta i det här sammahanget för att återigen
            betona att det faktiskt sker framsteg när det gäller diskussionen
            om trafikens påverkan på miljön. Vi får med förenade krafter gå
            vidare i den riktningen.
          </note>
          <note type="speaker">
            Anf. 23 OLLE ÖSTRAND (s):
          </note>
          <note>
            Herr talman! Det är naturligtvis alldeles riktigt som kommunikationsministern
            säger, att ju snabbare vi kan få en övergång till katalysatorbilar,
            desto bättre miljö får vi.
          </note>
          <note>
            När det gäller de här gamla bilarna, i stort sett de bilar som
            är äldre än 15 år, är det riktigt att det finns möjligheter att
            åka till en bilprovningsanläggning och få en kontrollbesiktning.
            Men tyvärr är det inte den här kategorin av människor, som handlar
            med de äldsta bilarna, som frivilligt åker till en bilprovningsanläggning
            för att få ett test på den bil de köper.
          </note>
          <note>
            Det har ju också visat sig vid Svensk Bilprovnings kontrollbesiktning
            av de här bilarna att det framför allt är avgasreningen som ofta
            har mycket dålig funktionssäkerhet och som kräver underhåll med
            korta tidsintervaller.
          </note>
          <note>
            När det gäller trafiksäkerheten visar också statistik från försäkringsbolagen
            att bilar av äldre modeller är inblandade i olyckor i mycket högre
            omfattning än vad som motsvaras av deras ''trafikarbete''.
          </note>
          <note>
            Orsakerna till detta är naturligtvis många. Men oavsett vilka
            orsakerna är visar statistiken också att personskadorna genomsnittligt
            är väsentligt allvarligare för dem som har åkt i dessa bilar vid
            olyckstillfällena. Dessa bilar ger alltså ett mycket sämre skydd
            för både förare och passagerare.
          </note>
          <note>
            Det finns många aspekter på den här frågan. Men jag tror att
            en viktig aspekt är att man bör vidta åtgärder som innebär att
            man snabbare kan få bort de här äldre bilarna ur trafiken. Detta
            är naturligtvis viktigt också ur konsumentpolitisk synpunkt.
          </note>
          <note>
            Det förekommer alltså en livlig buskhandel med sådana här bilar.
            Jag tror att om man krävde in dessa bilar till kontrollbesiktning
            vid varje ägarbyte, så skulle mycket av denna buskhandel försvinna.
          </note>
          <note>
            Men det är inte bara den här åtgärden som man skall vidta. Jag
            är helt övertygad om att om man kraftigt höjde skrotningspremien,
            så skulle man också åstadkomma detta resultat. Om man dessutom
            ökade prisskillnaden mellan blyad och oblyad bensin, skulle det
            också verksamt bidra till att få bort de äldre bilarna ur trafiken.
            I det avseendet tror jag att kommunikationsministern och jag är
            helt överens.
          </note>
          <note type="speaker">
            Anf. 24 LARS NORBERG (mp):
          </note>
          <note>
            Herr talman! Jag lyssnade med intresse när kommunikationsministern
            i sitt svar på Olle
          </note>
          <note>
            Östrands fråga anförde att han tillsammans med andra kommunikationsministrar
            i Europa hade tillfälle att lyssna till såväl oljeindustrins som
            bilindustrins synpunkter på bilarnas utsläpp. Det är inte utan
            att jag erinrar mig den gamla uppsatsgrodan: ''Vansinnig och omgiven
            av onda rådgivare kan jag ej annat än beklaga Erik XIV.''
          </note>
          <note>
            Här har kommunikationsministrarna suttit omgivna av den förmodligen
            starkaste lobbygrupp som förekommer i västvärlden -- bilindustrin
            och oljeindustrin i förening.
          </note>
          <note>
            Jag menar inte att man inte skall lyssna på dessa industriers
            representanter, men man måste ha klart för sig att det är en partsinlaga
            vi gör. Det är en mycket stark lobbygrupp med mycket stora möjligheter
            att hyra experter som uttalar för dessa industrier behagliga åsikter.
            Min fråga till kommunikationsministern blir: Hur skaffar sig kommunikationsministrarna
            ''motkunskap'' -- t.ex.
          </note>
          <note>
            kunskap om hur katalysatorerna inte fungerar, hur de förstörs
            och förslits, att de inte fungerar i samband med kallstarter och
            mycket annat? Det är från samhällets synpunkt viktigt att de starka
            lobbygrupperna inte får ett dominerande inflytande på de beslut
            som fattas av statsmakterna.
          </note>
          <note>
            Anf. 25 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Låt mig först med anledning av Lars
          </note>
          <note>
            Norbergs inlägg betona att det var vi trafikministrar i Europa
            som för ett år sedan -- efter att ha antagit en gemensam trafik-
            och miljödeklaration -- inbjöd bilindustrin och oljeindustrin
            till en hearing. Den förbereddes noga. Vi ställde, utifrån den
            särskilda resolution som vi hade antagit, ett stort antal frågor
            skriftligt till företrädarna för europeisk bilindustri och oljeindustri.
            Det var inträngande frågor. Vi fick skriftliga svar, och vi hade
            denna muntliga hearing under tre timmar i Paris i onsdags.
          </note>
          <note>
            Vi lyssnade naturligtvis på svaren, men vi ställde också krav
            och motfrågor. Det var en mycket levande debatt. Det var ett mycket
            kraftfullt uttryck för att vi trafikministrar är otåliga och vill
            få fram en snabbare utveckling av renare biltrafik genom förbättring
            av motorerna och introduktion av andra bränslen och genom att
            oljeleverantörerna -- det var en nyhet i det här sammanhanget
            -- måste ta ett större ansvar för kvaliteten på bränslet som man
            levererar. Där har vi kanske från politisk sida varit försumliga
            när vi inte tidigare har tagit den diskussionen på ett mer konkret
            och inträngande sätt. Jag bedömer att evenemanget i Paris i onsdags
            var av mycket stor betydelse för att samordna strävandena i hela
          </note>
          <note>
            Europa för att få fram bättre förhållanden när det gäller trafik
            och miljö.
          </note>
          <note>
            Vi har naturligtvis många möjligheter att skaffa oss kunskaper
            om katalysatorernas effekter. Men vi skall då också erkänna det
            positiva resultat som katalysatorerna har givit. Svensk Bilprovnings
            särskilda provningsanordningar i Jordbro är ett instrument som
            samhället har ställt till förfogande för att följa den utvecklingen.
            Jag tycker att man har anledning att glädjas när det åstadskoms
            någonting positivt -- vi behöver ju bilarna i trafiken.
          </note>
          <note>
            Om vi inte kan använda bilarna, lastbilarna och bussarna hamnar
            vi i en mycket bekymmersam situation. -- Detta med anledning av
            Lars Norbergs inlägg.
          </note>
          <note>
            Låt mig sedan till Olle Östrand säga att hans interpellation
            ju innehåller förslag om flera åtgärder för att komma till rätta
            med de gamla bilarna. Jag skall inte diskutera de åtgärderna utan
            bara den fråga som är ställd till mig. På den har jag försökt
            att ge svar om hur jag bedömer det.
          </note>
          <note>
            Olle Östrand säger nu att det även från trafiksäkerhetssynpunkt
            finns skäl att titta närmare och med tätare intervaller på bilar
            som är mer än tio år gamla. Det är naturligtvis en mycket alarmerande
            uppgift från Olle Östrand, som är ledamot av Svensk Bilprovnings
            styrelse. Är det så, som Olle Östrand påstår, får man diskutera
            om man skall införa detta generellt. Då är det ju inte särskilt
            meningsfullt att bara inrikta sig på de bilar som säljs, utan
            då måste man inrikta sig på alla bilar som är i trafik -- det
            är det som är intressant från trafiksäkerhetssynpunkt. Också från
            miljösynpunkt kan man anlägga den aspekten:
          </note>
          <note>
            Menar vi att man skall skärpa kraven på bilar äldre än tio år
            får man, menar jag, ta upp en diskussion om att göra det i mer
            generella termer och inte bara kopplat till dem som händelsevis
            blir föremål för försäljning.
          </note>
          <note type="speaker">
            Anf. 26 LARS NORBERG (mp):
          </note>
          <note>
            Herr talman! Det är ju i och för sig tillfredsställande att det
            har ställts kritiska frågor och att det har varit en öppen hearing,
            men jag tycker ändå inte att jag har fått svar på frågan: Var
            finner man den kritiska expertisen? Det är nämligen en stor svårighet
            att finna kritisk expertis, därför att en så stor del av expertisen
            på dessa tekniska saker är uppknuten till i första hand bilindustrin.
          </note>
          <note>
            När det gäller bränslena instämmer jag livligt med statsrådet
            i att det gäller att få fram bästa möjliga bränslen. Vi har från
            miljöpartiet nyligen yrkat på en ökad skattedifferentiering när
            det gäller dieselbränslen. Den differentiering som nu förekommer
            upphäver knappast den kostnadsskillnad som finns mellan de bättre
            och de sämre bränslena. Det vore önskvärt att riksdagen i sitt
            beslut beträffande skattesatserna såg till att det blev en differentiering,
            så att det fanns ett ekonomiskt incitament för kunderna att välja
            det bättre dieselbränslet i stället för det lika billiga och sämre.
          </note>
          <note type="speaker">
            Anf. 27 OLLE ÖSTRAND (s):
          </note>
          <note>
            Herr talman! Det är riktigt att Svensk Bilprovning har begärt
            att man skall glesa ut besiktningarna av de nyare bilarna. Enligt
            vad jag förstod av svaret kommer kommunikationsministern i budgetpropositionen
            att villfara denna begäran.
          </note>
          <note>
            Det tycker jag är bra. Men då finns det, tycker jag, all anledning
            att skärpa kontrollen av den äldre bilparken. Om det skall ske
            på det sätt som jag har föreslagit eller på annat sätt kan man
            alltid diskutera, men jag tycker ändå att kommunikationsministern
            och jag börjar närma oss varandras ståndpunkter litet grand.
          </note>
          <note>
            När jag hade haft debatten med Birgitta Dahl om skrotningspremien
            fick jag reda på att det förekommer en rätt omfattande export
            av avställda gamla bilar, framför allt till östländerna. Ryska
            och polska båtar kommer till Sverige med full last, och i stället
            för att gå tomma hem passar man på att av mindre nogräknade bilförsäljare
            köpa upp gamla avställda bilar för under tusenlappen och ta dem
            med sig hem på båtarna. På så sätt exporterar vi miljöförstöring
            till länder som inte tål någon mer miljöförstöring.
          </note>
          <note>
            För ungefär ett år sedan stod jag och tittade på en femtiotusentonnare
            som lastade gamla lastbilar för export. Det var gamla, uttjänta
            lastbilar som inte dög för trafik i Sverige, men de dög naturligtvis
            för trafik i något annat land.
          </note>
          <note>
            När trafikutskottet i höstas var ute och reste fick vi exempel
            på länder där man använde bl.a. sådana bussar -- bussar som var
            25 år gamla och äldre. De gick i daglig trafik i mycket stora
            huvudstäder och kördes samtidigt på dålig dieselolja och bidrog
            därmed till en fruktansvärd miljö i dessa städer.
          </note>
          <note>
            Därför tror jag att det är nödvändigt att vi som högindustrialiserat
            land tittar närmare på den äldre bilparken och vidtar de åtgärder
            som erfordras för att snabbare få bort de äldre bilarna ur trafik,
            och det gäller inte bara personbilar, utan det gäller även lastbilar
            och bussar. Därför vill jag nu till slut tacka kommunikationsministern
            för det senaste kompletterande svaret, som visar att vi som sagt
            börjar närma oss varandras ståndpunkter i det här avseendet --
            det tycker jag är viktigt.
          </note>
          <note>
            Anf. 28 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Låt mig först till Lars Norberg säga att Svensk
            Bilprovning inte är knutet till svensk eller internationell bilindustri,
            utan den arbetar oberoende i sin prövning av bl.a. katalysatorerna.
          </note>
          <note>
            Det finns också fler som ägnar sig åt att kritiskt granska effekterna
            av just katalysatorerna. Jag vill också markera att transportforskningsberedningen,
            väg- och trafikinstitutet samt naturvårdsverket inte heller är
            knutna till svensk eller internationell bilindustri och går deras
            ärenden, utan de granskar kritiskt dessa frågor.
          </note>
          <note>
            Olle Östrand berör en mycket intressant aspekt på den miljöförstörelse
            som orsakas av gamla bilar.
          </note>
          <note>
            Det är vad som kan komma att hända i Östeuropa.
          </note>
          <note>
            Också den frågan berördes ganska mycket vid den överläggning
            som vi förde i Paris i onsdags. Flera östländer deltar också i
            den s.k.
          </note>
          <note>
            transportministerkonferansen, och flera andra östländer är på
            väg in i den gemenskapen. Det accentuerar behovet av ett gemensamt
            uppträdande i hela Europa när det gäller att ställa krav och utforma
            regler. Jag tror att det är det enda sätt på vilket vi kan arbeta
            för att komma till rätta med problemen.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1990/91:51 om Luleås ställning som
            metallurgiskt centrum, m.m.
          </note>
          <note type="speaker">
            Anf. 29 Industriminister RUNE MOLIN (s):
          </note>
          <note>
            Herr talman! Sten-Ove Sundström har frågat mig dels vilka åtgärder
            jag är beredd att vidta för att stärka Luleås ställning och utveckling
            som metallurgiskt centrum under 1990-talet, dels vilka åtgärder
            jag är beredd att vidta för att öka förädlingen och bearbetningen
            av stålprodukterna vid SSAB i Luleå.
          </note>
          <note>
            Jag hade för några veckor sedan tillfälle att med
          </note>
          <note>
            Lars-Ove Hagberg diskutera ett liknande ärende --
          </note>
          <note>
            med den skillnaden att det då gällde investeringar i
          </note>
          <note>
            SSAB i Borlänge.
          </note>
          <note>
            Jag vill nu upprepa vad jag då sade, nämligen att det är viktigt
            att få till stånd investeringar i Sverige, inte minst i basindustrin.
          </note>
          <note>
            Under 1980-talet har också stora investeringar gjorts i SSAB.
            Detta har lett till att man i dag har en effektiv produktionsapparat,
            inte minst i Luleå.
          </note>
          <note>
            I början av 1980-talet skedde detta med hjälp av statligt stöd.
            Sådant stöd är av olika skäl inte aktuellt i dag.
          </note>
          <note>
            Investeringar i SSAB -- liksom i andra företag --
          </note>
          <note>
            måste baseras på en bedömning av företagets långsiktiga konkurrenskraft.
            Det är därför som regeringen har föreslagit olika åtgärder för
            att stärka konkurrenskraften för svensk industri.
          </note>
          <note>
            Som Sten-Ove Sundström framhåller i interpellationen är det styrelse,
            företagsledning och de anställdas organisationer som har att ta
            ställning till vilka investeringsobjekt som skall genomföras för
            att företaget skall kunna behålla sin lönsamhet även på sikt.
            Några direkta åtgärder i syfte att åstadkomma vissa investeringar
            inom SSAB är regeringen mot denna bakgrund inte beredd att vidta.
          </note>
          <note type="speaker">
            Anf. 30 STEN-OVE SUNDSTRÖM (s):
          </note>
          <note>
            Herr talman! Jag tackar industriministern för svaret på min interpellation,
            även om jag tycker att det är ett ovanligt tunt svar.
          </note>
          <note>
            I svaret upprepar statsrådet vad han har sagt i ett annat svar
            om SSAB för några veckor sedan, och det kan ju vara bra för dem
            som inte har läst det.
          </note>
          <note>
            Men det var inte det jag var ute efter när jag ställde min interpellation.
          </note>
          <note>
            När det nu finns ett intresse av att få i gång investeringar
            i industrin i Sverige, bör väl staten kunna föregå med gott exempel
            genom att ta egna initiativ i de företag där man har ett ägande
            eller i varje fall ett majoritetsägande. Det är inte viktigt bara
            för den långsiktiga utvecklingen utan minst lika viktigt för de
            anställda inom svensk stålindustri att känna till den policy som
            gäller. I synnerhet är det viktigt nu när varslen ökar. Bara i
            Luleå har 700
          </note>
          <note>
            anställda varslats, och av dem är huvuddelen anställda i statligt
            ägda företag. 500 har varslats sedan jag skrev i min interpellation
            för ett par veckor sedan.
          </note>
          <note>
            Det uppstår en något märklig situation när ägarintressenterna
            allmänt talar om vikten av framtida investeringar samtidigt som
            de själva inte tar chansen att driva på utvecklingen när man kan
            göra det.
          </note>
          <note>
            Jag har i likhet med statsrådet trott att SSAB i
          </note>
          <note>
            Luleå har en effektiv produktionsapparat. Nu är det dock inte
            så, och därför är man enligt företagsledningen beredd att ta bort
            250 anställda för att öka produktiviteten vid SSAB Tunnplåt.
          </note>
          <note>
            Visserligen är det företagsledningens uppgift att sköta den rullande
            verksamheten, men detta faktum får aldrig bli ett argument för
            ägaren att avsäga sig huvudansvaret för produktion och framtidsinriktning.
          </note>
          <note>
            Jag måste därför få följa upp svaret med ytterligare ett par
            frågor: Finns det egentligen några framtidsplaner på detta område
            för SSAB
          </note>
          <note>
            Tunnplåt? Är statsrådet beredd att vidta några åtgärder för att
            få fram insatser som syftar till att öka produktionen eller bearbetningen
            av produkterna vid SSAB i Luleå?
          </note>
          <note type="speaker">
            Anf. 31 BENGT HURTIG (v):
          </note>
          <note>
            Herr talman! Jag tycker det är en utmärkt och viktig interpellation
            som Sten-Ove Sundström har ställt. Även jag tror att vi kan säga
            att stålindustrin i Sverige har goda förutsättningar att vara
            effektiv och stark om den sköts på ett bra sätt. Många med mig
            känner oro för den saken.
          </note>
          <note>
            År 1977 hade vi i Luleå ungefär 5 400 anställda i de olika stålföretagen.
            I dag är antalet 3 500. Närmare
          </note>
          <note>
            2 000 arbetstillfällen har alltså försvunnit, och nu skall ytterligare
            mer än 500 människor bort från denna verksamhet.
          </note>
          <note>
            Jag anser att det är av nationellt intresse att ha kvar en modern,
            uthållig och konkurrenskraftig tillverkning av råjärn och stål.
            Denna är nämligen en grundförutsättning för vidareförädling inom
            en lång rad industrier i landet, från transportmedelsindustri
            till byggnadsindustri och industri som sysslar med energiteknik.
            Om utvecklingen leder till att vi tvingas importera råstål, då
            försvagas kraftigt förutsättningarna att driva en stålberoende
            industri i landet.
          </note>
          <note>
            Ståltillverkningen ger också en stabilare avsättning för de järnmalmsgruvor
            som finns kvar, och närheten till dessa gruvor måste vi utnyttja.
          </note>
          <note>
            SSAB i Luleå har blivit en underavdelning till det s.k. tunnplåtsbolaget
            och måste intimt samarbeta med sina kunder för att kunna anpassa
            produktionen till deras behov. Man kan grovt säga att verksamheten
            hos SSAB i Borlänge styr verksamheten i Luleå. Tunnplåtsbolaget
            är i sin tur starkt beroende av bilindustrin.
          </note>
          <note>
            Självklart måste SSAB i Luleå också intimt samarbeta med avnämare
            av de produkter som tas fram. Det förekommer naturligtvis konkurrens
            mellan olika stålproducenter, men det måste också finnas ett intimt
            samarbete mellan avnämare av stålprodukter och producenter av
            stålprodukter.
          </note>
          <note>
            Svagheten i den kraftigt omstrukturerade stålindustrin i Sverige
            förefaller vara passiviteten och ointresset från ägarhåll på såväl
            den privata som den statliga sidan. Man blir litet skrämd när
            man som riksdagsledamot besöker de statliga företagen och hör
            representanter för dem säga att det kanske vore bättre om företaget
            i fråga vore privatägt. Då skulle man måhända komma ifrån det
            ointresse som visas företaget. På det området måste vi få till
            stånd en ändring.
          </note>
          <note>
            Den svenska stålindustrin behöver rejäla utvecklingsinsatser
            på energi- och miljöområdena.
          </note>
          <note>
            Omvärldens stålindustri är på stark frammarsch, inte minst inom
            EG. Om EGs stålindustri i sin produktion lyckas påverka miljön
            på ett betydligt mildare sätt än hittills, då kan krav från EG
            komma att ställas på miljöavgifter inom svensk stålindustri.
          </note>
          <note>
            Det kommer att göra verksamheten svår i vårt land.
          </note>
          <note>
            Bara dessa framtidsutsikter borde leda till ett kraftigt utvecklingsarbete
            särskilt vad det gäller tekniken att framställa råjärn. Jag har
            tidigare här i riksdagen påpekat att möjligheterna att använda
            förgasad olja för råjärnsproduktion borde noggrant undersökas.
            Jag menar att det är alldeles nödvändigt att samhällsinstitutioner
            såsom fjärde
          </note>
          <note>
            AP-fonden, löntagarfonden, Investeringsbanken, de stora försäkringsbolagen
            liksom naturligtvis även staten tar sitt ansvar för investeringar
            i svensk stålindustri och blir aktiva ägare som medverkar i en
            långsiktigt hållbar utveckling som gynnar alla som är beroende
            av stålindustrin. Bara i Luleå, menar vissa bedömare, skulle det
            behövas investeringar på bortåt två miljarder för att verksamheten
            skall öka i styrka och för att man skall kunna utveckla konkurrenskraften
            och utnyttja de fördelar man redan har. Det behövs investeringar
            för att man skall kunna utveckla stålorten mot det metallurgiska
            centrum som så många länge talat om. Jag tycker att det är hög
            tid för industriministern att gå till aktion för svensk stålindustri.
            Det är i lågkonjunkturen som planeringen för högkonjunkturen måste
            ske.
          </note>
          <note type="speaker">
            Anf. 32 Industriminister RUNE MOLIN (s):
          </note>
          <note>
            Fru talman! Sten-Ove Sundström tyckte att det var ett tunt svar
            som jag hade att ge i denna fråga. Det kanske hänger samman med
            att vi ser litet olika på den roll som staten som ägare har i
            det här sammanhanget.
          </note>
          <note>
            Självfallet är jag intresserad av att vi skall öka investeringarna,
            inte bara i stålindustrin utan även i andra industrier, så att
            vi får en större industrisektor och därmed bättre förutsättningar
            att uppnå den standard som vi eftersträvar.
          </note>
          <note>
            Frågan är hur ägandet skall utövas. Skall vi här i riksdagen
            tala om vilka investeringsbeslut som de olika företagen skall
            fatta? Eller skall vi ha en ordning med kompetenta styrelser,
            som tillsammans med de anställda bedömer vad som är riktiga långsiktiga
            satsningar som kan ge en tryggad sysselsättning i Sverige? Hur
            vi skall styra de statliga företagen är en principiell fråga.
            Nu har vi tagit ett ytterligare steg genom att vi samlat de statliga
            företagen, även SSAB, i ett förvaltningsbolag, som har det direkta
            ägaransvaret. I den mån de statliga företagen behöver kapital
            för satsningar, skall detta förvaltningsbolag kunna ta fram erforderliga
            medel på ett bättre sätt än som varit möjligt enligt den gamla
            ordningen.
          </note>
          <note>
            Jag tycker alltså att det är viktigt att vi klarar ut rent principiellt
            hur vi skall agera i de här sammanhangen. För mig är det självklart
            att vi skall se till att vi får kompetenta styrelser som kan bedöma
            hur man skall kunna utveckla de industrier som staten har ett
            ägaransvar i. Om styrelserna inte sköter sina uppgifter i enlighet
            med de önskemål vi som ägare har, dvs. att det i de statliga företagen
            bedrivs en expansiv verksamhet som ger lönsamhet, måste vi fråga
            oss om vi har de rätta styrelserna och vidta åtgärder därefter.
            Men om regeringen började bestämma vilka investeringar de olika
            företagen skall göra skulle vi få en ordning som jag tycker mig
            ha sett ger dåliga resultat. Jag tror att det är mycket bättre
            för de anställda, för sysselsättningen och investeringarna att
            vi skaffar oss kompetenta styrelser som utifrån marknadens krav
            bedömer vad de olika företagen skall satsa på för att de skall
            lyckas. Det är den principen jag följer, och därför blir svaret
            tunt i det här avseendet. Jag har inga stora stålsatsningar att
            komma med till riksdagen. Jag utgår ifrån att om företagen bedömer
            att sådana satsningar är viktiga för framtiden, så kommer företagen
            så småningom till förvaltningsbolaget i den mån de behöver kapital
            för att förverkliga dessa satsningar.
          </note>
          <note type="speaker">
            Anf. 33 STEN-OVE SUNDSTRÖM (s):
          </note>
          <note>
            Fru talman! Industriministern säger att han tror att vi ser litet
            olika på den roll som staten har att spela som ägare av de statliga
            företagen. Han säger att det inte är riksdagen som i detalj skall
            bestämma hur företagen skall skötas. Det är ju riktigt; vi skall
            inte här presentera listor över exakt de investeringar som skall
            göras och i vilken ordning de skall ske. Precis som statsrådet
            säger har vi tillsatt styrelser och företagsledningar som skall
            sköta verksamheten.
          </note>
          <note>
            Nu är vi emellertid inne i en period då det råder stor osäkerhet
            om utvecklingen. Allmänna uttalanden från ordförande och företagsledningar
            handlar om möjligheterna att etablera sig i EG. Hur stämmer det
            egentligen överens med det ursprungliga syftet med att staten
            etablerade företag i de utsatta landsdelar som det här är fråga
            om? Nu har vi, som jag nämnde tidigare, en enorm utveckling av
            antalet varsel i en region som har dubbelt så stor arbetslöshet
            som landet i övrigt. Detta är ju en del av bakgrunden till att
            statliga företag har etablerats. Eftersom det råder stor osäkerhet
            om utvecklingen, dvs. om Luleå skall utvecklas till ett metallurgiskt
            centrum och om hur snabbt det bör ske, finns det, i synnerhet
            mot bakgrund av de märkliga uttalanden som ibland görs av företagsledningen,
            anledning för statsrådet att säga sin mening om huruvida Luleå
            skall utvecklas till ett metallurgiskt centrum och i så fall ungefär
            på vilka grunder det skall ske. Det vore absolut fel av statsrådet
            att inte agera alls.
          </note>
          <note>
            Jag tycker att industriministern skall samla ihop sina medarbetare
            på departementet och diskutera om det nu finns möjligheter att
            dra upp riktlinjer för en policy för företagets utveckling. När
            det råder osäkerhet på grund av de många varslen och de uttalanden
            som gjorts av företagsledningen, är det ägarens ansvar att ta
            initiativ. Det ansvaret kan en ägare av ett företag inte frånsvära
            sig.
          </note>
          <note type="speaker">
            Anf. 34 BENGT HURTIG (v):
          </note>
          <note>
            Fru talman! Det är nog sant att det finns en viss skillnad i
            vår syn på industripolitiken, och det är väl därför som vi debatterar
            den här frågan i dag.
          </note>
          <note>
            Lika väl som det är ett övergripande samhällsintresse att vi
            har ett samhälle med fungerande kommunikationer, t.ex. post och
            tele, är det för övriga industrier i Sverige viktigt att vi har
            en industri som tar fram råjärn och råstål, som så många företag
            är beroende av -- detta oavsett om den produktionen inte ligger
            särskilt högt på lönsamhetsskalan, t.ex. lika högt som investeringar
            i fastigheter i Bryssel. Det är ett övergripande samhällsintresse
            att vi har en uppfattning om vilken stålpolitik vi skall föra
            i det här landet. Synen på dessa övergripande frågor kan vi mycket
            väl diskutera här i kammaren. Däremot skall vi inte i detalj bestämma
            vilka investeringar som skall göras.
          </note>
          <note>
            Marknaden kommer inte att klara alla försörjningsproblem på detta
            område.
          </note>
          <note>
            Statsmakterna har därför ansvaret för att ta ett initiativ och
            försöka styra utvecklingen i rätt riktning. Tyvärr är det kanske
            på den punkten som våra åsikter går isär. Jag tror att den framtida
            utvecklingen kommer att visa att vi måste ta initiativ av den
            typ som jag nämnde i mitt förra inlägg.
          </note>
          <note>
            Om man talar med ledare för statliga företag, säger de ofta att
            Wallenberg och de andra stora
          </note>
          <note>
            ''industrialisterna'' alltid var ute på företagen och ställde
            frågor om vad de kunde göra och vilka kontakter de borde ta; de
            ''lade sig i'' för att stötta företagen. Kontakter med industridepartementet
            är vad man i dag saknar på de statliga företagen.
          </note>
          <note>
            När detta förvaltningsbolag skapades hade jag förhoppningen att
            det inte bara skulle vara kamrerare och förvaltare som besökte
            de statliga företagen utan även människor med litet mer övergripande
            perspektiv på vilken roll de statliga företagen skall spela i
            samhället.
          </note>
          <note>
            Det är nya friska tag som behövs, industriministern!
          </note>
          <note type="speaker">
            Anf. 35 Industriminister RUNE MOLIN (s):
          </note>
          <note>
            Fru talman! Sten-Ove Sundström säger att man känner stor osäkerhet
            om framtiden och att det råder oro. Det är ju naturligtvis så
            att lågkonjunkturen leder till varsel och inskränkningar i verksamheten,
            inte bara i Luleå utan litet varstans. Detta är naturligtvis också
            en följd av att vi inte klarat våra kostnadsproblem på det sätt
            som hade varit önskvärt med hänsyn till konkurrensen med andra
            länder. För att vi skall komma till rätta med de problemen måste
            vi naturligtvis vidta åtgärder av mer generell karaktär.
          </note>
          <note>
            Vi kan ju inte göra särskilt mycket åt lågkonjunkturen, utan
            vi kan bara hoppas att det blir en lösning av krisen i Mellanöstern,
            något som skulle påverka oljepriserna och ge möjligheter till
            en mer expansiv politik i de olika länderna.
          </note>
          <note>
            När det gäller våra egna problem med kostnaderna är det som sker
            i avtalsförhandlingarna oerhört viktigt. Att Rehnbergsgruppen
            lyckas i sitt arbete är viktigt för att vår industri, inte minst
            våra storföretag, skall lyckas i konkurrensen med EG.
          </note>
          <note>
            Konkurrensen är hård, också inom stålindustrin.
          </note>
          <note>
            Skapandet av EGs inre marknad kommer att leda till ganska betydande
            förändringar av strukturen i stålindustrin. SSABs styrelse måste
            naturligtvis i den här situationen göra strategiska bedömningar
            av vad man i denna nya situation skall investera i.
          </note>
          <note>
            Dessa bedömningar är styrelsen mer kapabel att göra än vad vi
            är i industridepartementet. Utifrån en sådan strategisk bedömning
            måste man sedan lägga upp en policy. Även för det arbetet är styrelsen
            mer kompetent än vi i departementet.
          </note>
          <note>
            När bedömningarna gjorts och det skall ske satsningar för framtiden
            -- jag utgår från att det är satsningar bedömningarna kommer att
            leda fram till -- kan det givetvis uppstå behov av kapital. Då
            kommer ägaren in i bilden. Men ägaren kommer naturligtvis också
            in i bilden om man tycker att styrelsen och företagsledningen
            inte sköter företaget så offensivt som ägaren vill att det skall
            ske.
          </note>
          <note>
            Det är alltså styrelsen och de anställda som skall komma med
            förslag till de åtgärder som behövs för att vi skall kunna möta
            de problem som vi har både kortsiktigt och långsiktigt och för
            att man skall kunna göra en satsning på SSAB, inte bara i Luleå
            utan naturligtvis också på de andra orter där SSAB
          </note>
          <note>
            är verksam.
          </note>
          <note>
            Bengt Hurtig säger att marknaden inte kommer att klara alla problem
            i fortsättningen heller. Det kan vi vara fullständigt överens
            om.
          </note>
          <note>
            En annan faktor är att de statliga företagen haft en regionalpolitisk
            uppgift. Man har därför accepterat att resultaten inte alltid
            varit tillräckligt bra ur strikt lönsamhetssynpunkt. Men nu har
            vi på den punkten lagt om politiken. Vi ställer nu krav på företagen
            att de skall uppnå den lönsamhet som är nödvändig för att de skall
            överleva. Företagen skall naturligtvis satsa på de orter på vilka
            de är verksamma och se till att man där klarar den långsiktiga
            sysselsättningen. Detta har de statliga företagen ett ansvar för.
            Men samtidigt måste de förränta sitt kapital på ett sådant sätt
            att de kan överleva. I SSABs fall är det dessutom så, att om
          </note>
          <note>
            SSAB som börsbolag inte förräntar sig, riskerar företaget att
            inte få det kapital som behövs för utvecklingen. Därför kommer
            man inte förbi att marknaden är oerhört viktig också för SSAB.
            Men det gäller för all industri, inte bara för SSAB, att det inte
            går att bara förlita sig på marknaden, utan det behövs olika åtgärder
            inte minst på miljöområdet för att verksamheterna skall bli acceptabla
            för människorna. Detta tror jag att samhället måste dra upp villkoren
            för. Detta gäller som sagt inte bara de statliga företagen utan
            mer generellt.
          </note>
          <note type="speaker">
            Anf. 36 STEN-OVE SUNDSTRÖM (s):
          </note>
          <note>
            Fru talman! Jag är överens med industriministern om att det råder
            oro på området. Låt oss därför gå ut och stilla den oron genom
            att tala i klartext. Jag hoppas att statsrådet skall driva på
            utvecklingen och se till att de anställda och alla de människor
            som lever i regionerna där Svenskt Stål verkar får en uppfattning
            om företagets framtid.
          </note>
          <note>
            Som jag har sagt tidigare, har vi inte någon strävan att statsrådet
            skall redovisa detaljer i utvecklingen.
          </note>
          <note>
            Men nu råder en stor osäkerhet, och då är det angeläget att klara
            ut om staten som ägare fortfarande anser att Luleå skall vara
            ett metallurgiskt centrum och på vilket sätt man principiellt
            skall nå det målet. Den målsättningen har ju slagits fast vid
            åtskilliga tillfällen, så det är viktigt att klara ut det här.
          </note>
          <note>
            De statliga företagen har naturligtvis inte riktigt samma uppgift
            nu som de hade en gång i tiden, när arbetsmarknaden såg litet
            annorlunda ut, men fortfarande har de ett mycket stort ansvar
            i de regioner där de verkar, i synnerhet SSAB, med tanke på arbetsmarknaden.
            Därför är det viktigt att ägaren noggrant följer utvecklingen,
            anger de principiella målen och agerar när det finns en tröghet
            i och en oro över företagsutvecklingen.
          </note>
          <note>
            Jag utgår ifrån att industriministern nu kommer att titta över
            och följa utvecklingen, och jag lovar själv att återkomma om ingenting
            händer när det gäller
          </note>
          <note>
            SSABs utveckling.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1990/91:72 om den långsiktiga energiplaneringen
          </note>
          <note type="speaker">
            Anf. 37 Industriminister RUNE MOLIN (s):
          </note>
          <note>
            Fru talman! Lars Norberg har ställt följande frågor till mig:
          </note>
          <note>
            1. Statsrådet Birgitta Dahl gjorde sommaren 1989
          </note>
          <note>
            två uttalanden om att industriländer som Sverige måste halvera
            sin energianvändning för att en global klimatkonvention skall
            bli effektiv. Lars
          </note>
          <note>
            Norberg frågar om jag kan bekräfta att dessa uttalanden representerar
            regeringens långsiktiga målsättning.
          </note>
          <note>
            2. Avser regeringen att lägga fram konkreta planer för reduktion
            av total energianvändning och minskade koldioxidutsläpp?
          </note>
          <note>
            3. Om svaret på dessa två frågor är ja: När kommer dessa planer
            och hur kommer den övergripande målsättningen att se ut i kvantitativa
            termer?
          </note>
          <note>
            En säker och kostnadseffektiv energiförsörjning är av avgörande
            betydelse för den sociala och ekonomiska utvecklngen i såväl industriländer
            som övriga länder. Samtidigt medför energisystemen i världen en
            stark påverkan på miljön och innebär risker för förändringar av
            klimatet. Det är därför viktigt att i energipolitiken ha ett långsiktigt
            perspektiv på miljöpolitiken för att kunna reducera denna påverkan.
            Den s.k.
          </note>
          <note>
            Brundtlandkommissionens riktlinjer innebär att en strategi på
            energiområdet bör innehålla en intensifierad energihushållning,
            en successiv övergång från fossila bränslen till förnybara energikällor,
            insatser inom transportsektorn samt ett fördjupat internationellt
            samarbete.
          </note>
          <note>
            Kommissionen rekommenderade, som Lars
          </note>
          <note>
            Norberg påpekar, de industrialiserade länderna att halvera sin
            energiförbrukning inom en tidsperiod på 40--50 år.
          </note>
          <note>
            Det krävs både nationella insatser och ett intensifierat internationellt
            samarbete för att lösningar skall kunna nås på de miljöproblem
            som hänger samman med energiomvandling. För att lösa de klimatproblem
            som kan komma att uppstå till följd av ökade utsläpp av koldioxid
            och andra klimatpåverkande gaser krävs internationella överenskommelser.
            Sverige arbetar för att en konvention skall kunna undertecknas
            vid 1992 års
          </note>
          <note>
            FN-konferens om miljö och utveckling.
          </note>
          <note>
            På nationell nivå har en lång rad insatser gjorts under de senaste
            åren för en omställning till ett alltmer miljöanpassat och effektivt
            energisystem.
          </note>
          <note>
            Programmen för energihushållning och oljeersättning, som inleddes
            i mitten av 1970-talet, har omfattat bl.a. lagstiftning, forsknings-,
            utvecklings- och investeringsstöd samt differentierade energiskatter.
            Användningen av inhemska bränslen har stimulerats.
          </note>
          <note>
            Oljeersättningen har varit framgångsrik. Oljans andel av energiförsörjningen
            har sjunkit från ca
          </note>
          <note>
            70 % i slutet av 1970-talet till 44 % år 1989. Därmed har också
            utsläppen av koldioxid, svavel och kväveoxider kunnat reduceras.
            Koldioxidutsläppen har minskat med ca 35 % sedan år 1970. Sverige
            är nu ett av de industriländer som har lägst koldioxidutsläpp
            per innevånare.
          </note>
          <note>
            Den totala energianvändningen i Sverige låg i slutet
          </note>
          <note>
            1980-talet på samma nivå som i början av 1970-
          </note>
          <note>
            talet, trots en betydande ekonomisk tillväxt och ökad industriproduktion.
            I dag pågår arbetet med det elhushållningsprogram som regeringen
            föreslog och riksdagen godkände år 1988. Regeringens och riksdagens
            mål är att energiförsörjningen på sikt skall kunna klaras genom
            ett effektivt utnyttjande av varaktiga och miljövänliga, helst
            förnybara, energikällor.
          </note>
          <note>
            Riksdagen har beslutat att en koldioxidskatt skall införas vid
            kommande årsskifte. Denna skatt är ett viktigt inslag i den nationella
            strategin för att begränsa utsläppen av koldioxid.
          </note>
          <note>
            Det pågår för närvarande överläggningar mellan regeringen, folkpartiet
            och centern inför det kommande energipolitiska beslutet. I
          </note>
          <note>
            överläggningarna behandlas klimatfrågan liksom frågor om miljövänlig
            tillförsel och effektivare användning av energi. Syftet med överläggningarna
            är att skapa en bred parlamentarisk bas för en långsiktigt hållbar
            energipolitik. Det är ännu för tidigt att förutse resultatet av
            dessa överläggningar.
          </note>
          <note type="speaker">
            Anf. 38 LARS NORBERG (mp):
          </note>
          <note>
            Fru talman! Med viss tvekan tackar jag statsrådet för svaret.
            Jag kan inledningsvis konstatera att svaret är substanslöst och
            utan konkreta besked på någon av de frågor jag ställt. Det innehåller
            inte något som jag inte visste förut. Allt som statsrådet säger
            är dessutom ej helt korrekt.
          </note>
          <note>
            Eftersom svaren inte är konkreta, får jag försöka mig på tolkningar.
          </note>
          <note>
            För det första har statsrådet inte korrekt citerat min fråga
            nr 1, utan frågan är förvrängd. Jag har icke påstått att statsrådet
            Birgitta Dahl i sina av mig citerade uttalanden har sagt någonting
            om klimatkonventionen. Det står ingenstans, utan det är någonting
            som industriministern har skjutit in i min fråga.
          </note>
          <note>
            Min tolkning av svaret på första frågan är då att regeringen
            icke står bakom Birgitta Dahls offentliga uttalanden om att energiförbrukningen
            skall halveras, utan att de har kommit till bara för att slå blå
            dunster i ögonen på publiken.
          </note>
          <note>
            För det andra -- när det gäller den andra frågan --
          </note>
          <note>
            är min tolkning att regeringen inte avser att lägga fram någon
            plan för en planmässig reduktion av energiförbrukningen, sådan
            som den danska regeringen har gjort och precis som den svenska
            regeringen inte har gjort under perioden 1982--
          </note>
          <note>
            1990.
          </note>
          <note>
            Här finns dock möjlighet till en alternativ tolkning.
          </note>
          <note>
            Regeringen har inlett förhandlingar om energipolitiken med folkpartiet
            och centern. Det är möjligt att dessa partier skall åstadkomma
            det som regeringen inte har klarat på åtta år.
          </note>
          <note>
            Så till svaret på den tredje frågan. Tolkning är att regeringen
            under sina åtta år vid makten varken har kunnat komma fram till
            några kvantitativa mål när det gäller energihushållningen eller
            vet när en plan för denna skall kunna läggas fram. Inte heller
            vet man vilka styrmedel som skall användas för att uppnå Brundtlandkommissionens
            mål.
          </note>
          <note>
            För information skall jag överlämna till statsrådet en sammanfattning
            av den danska regeringens plan för en planmässig reduktion av
            energiomsättningen. Vi miljöpartister anser visserligen att denna
            plan inte är tillräckligt radikal, men den är ett stort steg i
            rätt riktning.
          </note>
          <note>
            Den svenska regeringen har inte alls tagit några steg, tvärtom
            har utvecklingen gått i fel riktning.
          </note>
          <note>
            Jag har här ett blad från AB Svensk
          </note>
          <note>
            Energiförsörjning, ''Energifakta'' -- bolaget är inte något miljöpartiet
            närstående organ, utan det står kraftindustrin nära. Där anförs
            statistik som grundas på siffror från SCB och energiverket, och
            jag konstaterar att energitillförseln 1982 var
          </note>
          <note>
            407 TWh och att den 1988 var 446 TWh. Den har alltså ökat med
            ungefär 10 %.
          </note>
          <note>
            Dessutom är den här statistiken icke korrekt, för den inkluderar
            inte kärnkraftverkens kylvattensförluster. Om man inkluderar de
            förlusterna, blir siffrorna i stället 486 TWh tillförd energi
            1982, 586 TWh tillförd energi 1988. Tyvärr har jag inte siffrorna
            för de senaste två åren, men de torde vara ganska lika 1988 års
            siffror.
          </note>
          <note>
            Det visar att regeringen har misslyckats med sina energihushållningsprogram.
            Vad man har lyckats med -- eller rättare sagt vad kraftindustrin
            har lyckats med -- är att i viss mån ersätta den miljöfarliga
            oljan med den än mera miljöfarliga kärnkraften. Samtidigt har
            man uppmuntrat energislöseriet på elsidan, nu senast genom att
            minska industrins elskatt med 2 öre per kWh.
          </note>
          <note>
            Någon kredit kan jag dock ge regeringen. Man har efter långvarigt
            motstånd gett med sig och accepterat att fr.o.m. nästa år införa
            koldioxidskatt på fossila bränslen. Det gläder oss mycket, och
            det är ett första steg som vi borde få se fler av i en riktning
            som dock bör fastläggas i en långsiktig plan där både mål och
            medel anvisas för att följa Birgitta
          </note>
          <note>
            Dahls och Brundtlandkommissionens rekommendationer.
          </note>
          <note type="speaker">
            Anf. 39 Industriminister RUNE MOLIN (s):
          </note>
          <note>
            Fru talman! Lars Norberg är missnöjd, därför att jag inte har
            gett tillräckligt konkreta besked om den framtida energianvändningen
            och inriktningen för att hushålla. Som jag säger i mitt svar,
            håller vi på att förhandla fram en energipolitik som skall föreläggas
            riksdagen i februari månad, enligt de planer som föreligger. Vi
            har alltså inte kommit så långt att vi kan redovisa innehållet
            i en sådan eventuell överenskommelse, och de konkreta besked som
            Lars Norberg efterlyser får han därför vänta på ytterligare.
          </note>
          <note>
            Jag har inte mer att tillföra i det avseendet när det gäller
            framtiden än det som jag har sagt i mitt svar.
          </note>
          <note>
            När vi har presenterat vår proposition, kommer också de konkreta
            svaren på Lars Norbergs frågor att finnas med.
          </note>
          <note>
            Inriktningen är självklart att vi skall åstadkomma dels en hushållning,
            dels en övergång till förnybara energislag, helst inhemska. Vi
            kommer också att ha en klimatstrategi som skall fylla de krav
            som det förhoppningsvis kommer att träffas en internationell överenskommelse
            om i samband med
          </note>
          <note>
            1992 års miljökonferens.
          </note>
          <note>
            Jag föreslår att vi tar debatten när sakmaterialet föreligger.
            Då får vi en mer konkret debatt, och då kan vi diskutera vilka
            åtgärder som skall vidtas, på ett annat sätt än vad vi kan göra
            i dag.
          </note>
          <note type="speaker">
            Anf. 40 LARS NORBERG (mp):
          </note>
          <note>
            Fru talman! Jag konstaterar att statsrådets svar fortfarande
            innebär att regeringen och det socialdemokratiska partiet icke
            står bakom Birgitta
          </note>
          <note>
            Dahls av mig citerade offentliga uttalanden beträffande halveringen
            av energiförbrukningen.
          </note>
          <note>
            Dessutom är det ju frågan om en långsiktig plan, som enligt statsrådets
            uppfattning och enligt
          </note>
          <note>
            Brundtlandkommissionens uppfattning skulle sträcka sig över 40
            à 50 år. Det kan man alltså inte uttala sig om därför att man
            just nu, sedan någon månad, förhandlar med centern och folkpartiet.
          </note>
          <note>
            Slutligen vill jag säga att jag skulle ha uppskattat om statsrådet
            hade medgivit att han har felciterat mig när det gäller den första
            frågan i interpellationen.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1990/91:57 och fråga
          </note>
          <note>
            1990/91:134 om utvecklingsfonderna
          </note>
          <note type="speaker">
            Anf. 41 Industriminister RUNE MOLIN (s):
          </note>
          <note>
            Fru talman! Per-Ola Eriksson har frågat mig dels om jag är beredd
            att medverka till att indragningen av kapital från utvecklingsfonderna
            omprövas, dels vad jag avser att vidta för åtgärder för att uvecklingsfonden
            inte skall utsättas för centraldirigering och detaljstyrning.
          </note>
          <note>
            Marianne Andersson i Vårgårda har frågat mig om jag är beredd
            att ta initiativ till omprövning av beslutet om indragning av
            medel från utvecklingsfonderna.
          </note>
          <note>
            Jag besvarar interpellationen och frågan i ett sammanhang.
          </note>
          <note>
            Låt mig först säga att jag delar Per-Ola Erikssons bedömning
            att småföretagen har en stor betydelse för näringslivets utveckling
            och att utvecklingsfonderna utgör ett viktigt inslag i samhällets
            småföretagspolitik.
          </note>
          <note>
            Riksdagen beslutade i juni 1990 bl.a. om ändrade riktlinjer för
            utvecklingsfondernas finansieringsverksamhet och inrättandet av
            nya regionala riskkapitalbolag.
          </note>
          <note>
            Utvecklingsfonderna förutsätts betala in sammanlagt 1 miljard
            kronor till staten och placera
          </note>
          <note>
            600 milj. kr. i de nya bolagen. Dessa bolag skall dessutom tillföras
            inemot 1 miljard kronor genom den statliga Stiftelsen Småföretagsfonden
            och 200
          </note>
          <note>
            milj. kr. genom Stiftelsen Norrlandsfonden. Vidare eftersträvas
            privata delägare till bolagen.
          </note>
          <note>
            Under innevarande höst har företrädare för industridepartementet
            inlett överläggningar med de berörda fonderna om dessa åtgärder.
          </note>
          <note>
            Bakgrunden till riksdagens beslut är att det behövs en omfördelning
            av de statliga finansieringsinsatserna till småföretagen.
          </note>
          <note>
            Insatserna bör i ökad utsträckning inriktas på att tillhandahålla
            eget kapital och i mindre utsträckning på att bevilja lån.
          </note>
          <note>
            Det finns i dag en betydande brist på riskkapital för små och
            medelstora företag. Den beslutade omfördelningen av samhällets
            resurser syftar just till att avhjälpa den här bristen. Jag är
            därför inte beredd att ta initiativ till en omprövning av beslutet
            att uvecklingsfonderna skall placera medel i de nya riskkapitalbolagen.
          </note>
          <note>
            Som jag har nämnt innebär riksdagens beslut att utvecklingsfonderna
            skall betala in sammanlagt 1
          </note>
          <note>
            miljard kronor till staten. Dessa medel kan användas för annan
            statlig verksamhet. Men hänsyn till bl.a. behovet av att förbättra
            det statliga budgetsaldot är jag inte heller beredd att förorda
            en omprövning av detta beslut.
          </note>
          <note>
            Jag vill framhålla att jag har tagit betydande regionalpolitiska
            hänsyn i mitt förslag till hur inbetalningen skall fördelas mellan
            de olika länen.
          </note>
          <note>
            Det gör att uvecklingsfonder i län med s.k.
          </note>
          <note>
            stödområden kommer att ha kvar en större andel av sin lånefond
            för egen finansieringsverksamhet än utvecklingsfonderna i övriga
            delar av landet.
          </note>
          <note>
            Jag vill även framhålla att regeringens inriktning är att inbetalningen
            skall sträckas ut till en tid av fem år, vilket medger att utvecklingsfonderna
            som regel kan fortsätta att bedriva en betydande egen finansieringsverksamhet.
          </note>
          <note>
            Per-Ola Erikssson hävdar att utvecklingsfonderna upplever att
            statens industriverk nu försöker centralstyra och detaljdirigera
            fondernas verksamhet. Han ger dock inte några belägg för en sådan
            detaljdirigering. Enligt vad jag har inhämtat eftersträvar industriverket
            att i samråd med fondernas regionala huvudmän i ökad utsträckning
            målstyra verksamheten.
          </note>
          <note>
            Enligt min mening bör utvecklingsfonderna även i framtiden ha
            en hög grad av självständighet. Det hindrar inte att regeringen
            och dess myndigheter bör kunna bedriva en näringspolitik som i
            viktiga avseenden täcker hela landet.
          </note>
          <note>
            Utvecklingsfondernas verksamhet styrs i första hand genom stadgarna
            för resp. fond. Fonderna har en rad grundläggande uppgifter som
            finansieras genom årliga bidrag av huvudmännen. Ett exempel är
            att fonderna bör se till att det finns en rimlig service till
            nyetablerade företag i resp. län.
          </note>
          <note>
            Därutöver kan statsmakterna från tid till annan vilja genomföra
            andra, mer koncentrerade insatser för att främja utvecklingen
            av grupper av småföretag. Ett exempel på en sådan insats är de
            åtgärder som nu genomförs för att stärka underleverantörernas
            ställning.
          </note>
          <note>
            Jag räknar med att utvecklingsfonderna även i sådana fall normalt
            kommer att kunna svara för huvuddelen av de konkreta insatserna
            ute i länen.
          </note>
          <note>
            Om någon enskild utvecklingsfond inte skulle vilja medverka i
            ett sådant arbete får staten söka alternativa lösningar.
          </note>
          <note>
            Regeringen föreslog i den näringspolitiska propositionen våren
            1990 att staten skulle få utse hälften av antalet ledamöter i
            utvecklingsfondernas styrelse. Riksdagens majoritet avvisade dock
            detta detta förslag, något som enligt min mening försvårar möjligheterna
            att bedriva en rikstäckande småföretagspolitik genom utvecklingsfonderna.
          </note>
          <note type="speaker">
            Anf. 42 PER-OLA ERIKSSON (c):
          </note>
          <note>
            Fru talman! Jag ber att få tacka industriministern för svaret
            på min interpellation, men jag vill gärna säga på en gång att
            jag inte är nöjd med svaret.
          </note>
          <note>
            Tvärtom -- jag ser mycket allvarligt på det svar som industriministern
            har gett.
          </note>
          <note>
            De regionala utvecklingsfonderna har ju aktivt bidragit till
            att främja småföretagen i landet.
          </note>
          <note>
            Många småföretag, var man än kommer i landet, betonar ju också
            utvecklingsfondernas betydelse för deras utveckling i fråga om
            produktutveckling, finansiering av olika projekt och investeringar.
          </note>
          <note>
            Det är ju den här kombinationen i utvecklingsfonderna av dels
            generella åtgärder, dels direkta insatser i enskilda företag i
            form av kredit, rådgivning osv., som har gjort att fonderna har
            blivit ett mycket viktigt instrument i näringslivsutvecklingen.
            Men det finns oro, och jag tycker att vi skall ta denna oro på
            allvar. Det gäller dels indragning av pengar från utvecklingsfonderna,
            dels ambitionen till centralisering, centralstyrning och detaljreglering
            som man upplever att industriverket ägnar sig åt. I
          </note>
          <note>
            slutändan drabbar detta småföretagen.
          </note>
          <note>
            Riskkapitalbolag som har tillkommit leder till ett centraliserat
            ägande. Man flyttar ägandet från de enskilda företagen. Det är
            fel form att skapa riskkapital för småföretag. I första hand måste
            riskkapital i småföretag kunna genereras i småföretagen själva
            eller med andra medel. Men att ta pengar från regionala utvecklingsfonder
            för att sätta dessa i stora regional riskkapitalbolag är fel väg.
            Det är också fel att plocka bort en miljard från utvecklingsfonderna
            för att ge statskassan ökade intäkter.
          </note>
          <note>
            Jag tycker att industriministern har varit inkonsekvent i sin
            syn på de regionala utvecklingsfonderna. Man har i den näringspolitiska
            propositionen talat om att fonderna har begränsade resurser för
            att kunna hjälpa samtliga företag som kan behöva fondernas tjänster.
            De borde i så fall ha väglett industriministern till ett annat
            beslut.
          </note>
          <note>
            Dessutom är vi på väg in i en lågkonjunktur. Alla tecken tyder
            på det. Då tillgriper man fel medicin när man använder indragning
            av pengarna för att använda fonderna som besparingsobjekt och
            sedan dra in pengar därifrån. Vi behöver i stället en offensiv
            satsning på fonderna, och dessa bör få behålla sina pengar.
          </note>
          <note>
            Skogslänen, som i dag är hårt utsatta och i en lågkonjunktur
            med all säkerhet kommer att drabbas hårdare än någon annan del
            av landet, blir med regeringens förslag av med drygt 300 milj.
            kr.
          </note>
          <note>
            Enbart mitt eget län, Norrbottens län, kommer med regeringens
            förslag att bli av med 36 milj. kr.
          </note>
          <note>
            Detta, herr industriminister, är en mycket stor del av de resurser
            som fonden behöver för att kunna fullfölja sin uppgift, i synnerhet
            som fonderna har fått vidgade målgrupper. Vi ställer upp på att
            ge fonderna vidgade målgrupper. Det var en riktig åtgärd från
            industriministerns sida. Men då skall ni också se till att fonderna
            får behålla sina pengar!
          </note>
          <note>
            Jag ställer en fråga till industriministern: Vad tänker industriministern
            göra för att stärka näringslivet och de mindre och medelstora
            företagen när vi går in i en lågkonjunktur? Är det
          </note>
          <note>
            AMS-politik av traditionellt socialdemokratiskt slag som industriministern
            erbjuder i denna situation?
          </note>
          <note>
            Sedan till frågan om centralstyrning. Jag upplever en ambition
            till centralstyrning mycket tydligt, och även ledande socialdemokrater,
            jag skall inte namnge någon, i ledningen för utvecklingsfonderna
            upplever också detta. Det får inte råda någon tvekan om att utvecklingsfonderna
            skall bevara sin flexibilitet och ha ett stort mått av självbestämmande.
            Det får inte vara så att industriverket skall köpa tjänster av
            utvecklingsfonderna för att själva kunna utföra vissa åtgärder.
            Det måste vara utvecklingsfonderna som har industriverket som
            resurs när de inte själva orkar med vissa uppgifter.
          </note>
          <note>
            Jag tycker att vi i dag är på väg att börja nagga målstyrningen
            i kanten och gå in på centralstyrning i centraldirigerad form.
            Detta, herr industriminister, är inte bra!
          </note>
          <note>
            Anf. 43 MARIANNE ANDERSSON i
          </note>
          <note>
            Vårgårda (c):
          </note>
          <note>
            Fru talman! Först vill även jag tacka för svaret på frågan, men
            jag kan inte påstå att jag är nöjd.
          </note>
          <note>
            Jag vill börja med att instämma i allt det som Per-
          </note>
          <note>
            Ola Eriksson sade om indragningen av medel från utvecklingsfondernas
            lånefonder. Indragningen på
          </note>
          <note>
            1 miljard är ägnad att direkt slå undan möjligheterna till offensiva
            satsningar, och överföringen av de 600 miljonerna till riskkapitalbolagen,
            som enligt industriministerns svar skall användas bl.a. för en
            satsning på eget kapital, är ju ett steg mot att bakvägen ta över
            småföretagen, få inflytande över dem och minska deras självständighet.
            Det strider helt mot allt det som motiverar varje småföretagares
            verksamhet.
          </note>
          <note>
            Vi i centern avvisar varje sådant förslag.
          </note>
          <note>
            Nu finns emellertid beslutet, och frågan är då hur det skall
            hanteras. Min fråga gällde fördelningen mellan länen. Industriministern
            säger att betydande regionalpolitiska hänsyn har tagits, vilket
            gör att fonder i län med stödområden har fått en större andel
            kvar av sin lånefond. Man har alltså genomfört detta på ett administrativt
            sätt utan att ta hänsyn till de olika fondernas verksamhet.
          </note>
          <note>
            För de fonder som har haft en låg utlåning och en låg aktivitet
            blir konsekvenserna av indragningen ganska obetydliga, medan det
            för de fonder som har en hög aktivitet innebär en mycket stor
            neddragning av verksamheten. För Älvsborgs län innebär det minst
            en halvering av utlåningsverksamheten. Det verkar på något sätt
            som om man med denna fördelning straffar dem som har varit aktiva
            och arbetat på ett offensivt sätt.
          </note>
          <note>
            I Älvsborgs län har man totalt 125 milj. kr., och nu skall 46
            miljoner betalas in till staten under fem år och 27 miljoner till
            riskkapitalbolagen. Kvar blir alltså ca 52 miljoner. Viss hänsyn
            har i detta sammanhang tagits till att tre kommuner i länet ingår
            i stödområdet. Jag är medveten om detta. Det finns i dag ändå
            30 milj. i likviditet -- jag har i dag kontrollerat den uppgiften
            -- och 10 miljoner av dem är utlovade.
          </note>
          <note>
            Kan industriministern tala om hur utvecklingsfonden i Älvsborgs
            län skall kunna stödja exempelvis de tekoföretag som kan bedömas
            som livskraftiga, hur man skall kunna stödja underleverantörerna
            och hur fonden skall kunna bedriva en offensiv verksamhet i ett
            sådant läge?
          </note>
          <note>
            I dag finns ungefär 1 200 underleverantörer i länet.
          </note>
          <note>
            Industriministern torde inte vara omedveten om vilken situation
            de nu befinner sig i med tanke på bilindustrins svårigheter.
          </note>
          <note>
            De 10 miljoner till småföretagsprojektet som avdelats till Älvsborgs
            län används av SIND på så sätt att de behåller större delen av
            pengarna själva.
          </note>
          <note>
            Detta innebär en styrning uppifrån till vissa utvalda företag
            -- jag tror att det är fråga om 20 stycken i
          </note>
          <note>
            Älvsborgs län. Fonden fick 1 miljon av pengarna.
          </note>
          <note>
            Nu finns alltså två stycken underleverantörsprojekt i länet:
            ett organiserat genom SIND och ett mindre genom fonden. Vad är
            egentligen syftet? När det i länet finns en struktur som verkligen
            har visat sig fungera bra, varför skall den då delas upp och centraliseras?
            Inte kan det leda till större effektivitet, lägre kostnader, större
            flexibilitet eller till en beredskap att möta det oroande läge
            som vi nu befinner oss i. Fondens verksamhet har nu vidgats till
            att även omfatta tjänsteföretag, vilket skulle kunna vara mycket
            bra för kvinnligt företagande, men det finns mycket begränsade
            resurser för att över huvud taget kunna ta itu med detta.
          </note>
          <note>
            Jag skulle på nytt vilja fråga industriministern om industriministern
            kan tala om vad man i utvecklingsfonden skall säga till företagsamma
            människor med idéer när dessa vänder sig till fonden. Vad skall
            man säga till de kvinnor som skulle kunna starta tjänsteföretag,
            till tekoindustrin och till underleverantörerna?
          </note>
          <note>
            Det borde vara ganska bekant att Älvsborgs län med sin struktur
            är det kanske mest konjunkturkänsliga länet i landet. Från att
            till största delen ha varit ganska överhettat -- detta gällde
            inte precis norra Dalsland, men i övrigt -- är den förändring
            som nu har skett i fråga om arbetsmarknadssituationen i vårt län
            den kanske största i landet. Detta är vi mycket oroliga över,
            och jag skulle därför vilja ha svar på mina frågor.
          </note>
          <note type="speaker">
            Anf. 44 Industriminister RUNE MOLIN (s):
          </note>
          <note>
            Fru talman! Per-Ola Eriksson är inte nöjd. Jag har viss förståelse
            för det, eftersom vi inte har samma uppfattning. Låt mig också
            säga att jag inte kan höra ett enda nytt argument från Per-Ola
            Eriksson i den här diskussionen. Det blir en repris på vad vi
            håll på med i våras när beslutet fattades. Vi var oense då, och
            vi är lika oense i dag när det gäller förslaget om riskkapitalbolag
            och hur vi skall finansiera en utveckling av våra mindre och medelstora
            företag.
          </note>
          <note>
            Utvecklingsfonderna har en stor betydelse. Det gäller framför
            allt deras roll som rådgivare ute i länen, som stöd för småföretagen
            i deras utvecklings- och framtidsarbete. Jag tycker att utvecklingsfonderna
            i detta sammanhang i de allra flesta fall har gjort mycket fina
            insatser. Det finns också skillnader i kvalitet, och jag menar
            att det finns anledning att i detta sammanhang ta upp även det.
            Målstyrningen i industriverkets verksamhet har, tillsammans med
            insatser från den andra huvudmannen, till syfte att höja kvaliteten
            i en del av verksamheten.
          </note>
          <note>
            Det är inte så att det egentligen dras in några pengar från de
            olika regionerna. De resurser som står till förfogande för att
            klara behovet av kapital kommer i stället att öka genom de åtgärder
            som föreslås. Detta kommer att ske dels genom den miljard som
            tillförs genom småföretagsfonden, dels genom de pengar som utvecklingsfonderna
            -- som ju är kvar ute i länen -- skjuter till, dels genom
          </note>
          <note>
            Norrlandsfondens 200 miljoner. Avsikten är dessutom att vi skall
            göra privata kapitalägare intresserade av att satsa. Avsikten
            är alltså att det skall bli fråga om mer kapital och att det skall
            bli en högre kvalitet på det kapital som står till förfogande.
            Det skall bli fråga om ett eget kapital som kan ta större risker
            än den typ av kapital som finns i utvecklingsfonderna och som
            man kan låna upp. Detta är en del av frågan.
          </note>
          <note>
            En annan del av saken är att man, genom att öka sitt eget kapital
            i företaget, också gör det möjligt att få lån på andra villkor
            än de villkor som blir aktuella när man har ett svagt eget kapital
            och en dålig soliditet.
          </note>
          <note>
            Jag tycker därför inte att man kan göra den enkla matematiska
            operation som ni håller på med. Man måste fråga sig vad detta
            får för totala effekter. Om man kan skaffa sig ett ökat eget kapital,
            förbättrar det möjligheterna att låna pengar från en bank, eftersom
            man då har en annan säkerhet, och det kan också ske till lägre
            kostnader. Detta är alltså ett sätt att förstärka företagens möjligheter
            till utveckling i förhållande till de möjligheter som nu råder.
            Detta har varit avsikten.
          </note>
          <note>
            Problemet för de små och medelstora företagen har varit att skaffa
            sig ett eget kapital. De venturekapitalföretag som har funnits
            har ju mer eller mindre försvunnit, och de har inte ägnat sig
            åt de företag som har det stora behovet av kapital, utan de har
            satsat på de företag som så att säga har kommit över satsningsperioden
            och blivit mer mogna och ger avkastning. Det är där det kapitalet
            hamnar, och det löser inte problemen för de små och växande företagen
            när de skall expandera. De behöver ett eget kapital, och det finns
            inte på den svenska marknaden i tillräcklig utsträckning. Det
            är av den anledningen dessa riskkapitalbolag har kommit till.
          </note>
          <note>
            När det sedan gäller frågan om SINDs centralstyrning har varken
            departementet, riksdagen eller industriverket någon önskan, möjlighet
            eller ambition att åstadkomma en sådan detaljstyrning av fonderna.
            Verket är ett stöd för fonderna och för en fortlöpande dialog.
            Senast denna vecka träffades representanter för industriverket
            och de verkställande direktörerna i alla fonder och diskuterade
            bl.a. former för målstyrning och olika samverkansprojekt.
          </note>
          <note>
            Dessa fonder är utomordentligt decentraliserade.
          </note>
          <note>
            Statsmakterna har inte någon påverkan på styrelsernas sammansättning,
            och det är ändå styrelserna som driver verksamheten och bestämmer
            vad den skall inriktas på. De medel från statsmakterna som ställs
            till förfogande till den verksamhet som utvecklingsfonderna har
            ökar också för innevarande budgetår. Man kan därför inte heller
            säga att staten använder den metoden för att styra. Farhågan för
            detaljstyrning och centralstyrning är i högsta grad överdriven.
            Den ambitionen finns inte. Skulle det uppstå en sådan ambition
            någonstans, kan jag försäkra att regeringen också skall medverka
            till att den avlägsnas.
          </note>
          <note>
            Den stora indragning som Marianne Andersson i
          </note>
          <note>
            Vårgårda talar om är ändå fördelad på fem år. Vi skall komma
            ihåg att fonderna i varje fall i våras när vi diskuterade detta
            hade en likviditet på en bra bit över 1 miljard kronor. Om man
            får slå ut detta på fem år är jag ganska säker på att detta inte
            kommer att bli den påfrestning som Marianne Andersson talar om,
            allra helst som kreditmarknaden i övrigt kommer att stå till förfogande
            på ett helt annat sätt när det egna kapitalet förstärkts i de
            olika mindre och medelstora företag som får tillgång till medlen.
          </note>
          <note type="speaker">
            Anf. 45 PER-OLA ERIKSSON (c):
          </note>
          <note>
            Fru talman! Statsrådet sade att argumenten känns igen och att
            det inte fanns några nya argument. Ett nytt argument i debatten
            är att vi närmar oss en lågkonjunktur som av allt att döma kommer
            snabbare än vi kunde förutse när regeringen lade fram förslaget
            att dra in pengar från utvecklingsfonderna. Detta leder fram till
            frågan:
          </note>
          <note>
            Vad gör regeringen i den situation när fonderna har för litet
            pengar, eftersom målgruppen har vidgats, och fondernas ledning
            säger till företagen: Sorry, men vi kan inte hjälpa er? Vad gör
            regeringen när arbetslösheten kommer och vi ser att det behövs
            en ökad satsning på småföretagen, som verkligen kan generera ny
            sysselsättning? Jag upprepar min fråga:
          </note>
          <note>
            Är det AMS-politik som regeringen då erbjuder?
          </note>
          <note>
            Vilket råd ger industriministern till de utvecklingsfonder som
            i dag skall svara på oroliga frågor från företagare, fondernas
            styrelser och politiker i de län som redan är och kommer att bli
            hårt utsatta? Vilket besked ger industriministern till dem?
          </note>
          <note>
            Sedan till frågan om SINDs ambitioner. Jag har gett uttryck för
            den rädsla och oro som direktörerna för utvecklingsfonderna och
            även ett stort antal av fondernas styrelseledamöter känner. Eftersom
            jag sitter i SINDs styrelse kan jag också vittna om och öppet
            erkänna att vi inte är sams på den här punkten. Jag personligen
            upplever att det från ett statligt verk finns intresse för att
            klåfingrigt gå in och detaljreglera fonderna. Det råder inget
            tvivel om att klimatet mellan länen och industriverket i dag inte
            är det bästa, och det måste återställas.
          </note>
          <note>
            Jag tar därför fasta på det industriministern sade, dvs. att
            om en centralstyrning uppstår är han beredd att medverka till
            att den avlägsnas. Jag tror det är viktigt att industriministern
            följer denna fråga mycket noggrant. Det är inte bra om vi får
            motsättningar mellan utvecklingsfonderna, som skall vara småföretagens
            serviceorgan, och ett centralt verk. Det finns alltid i en sådan
            situation risk för konflikter som kan skada verksamheten och ytterst
            drabba de småföretag som är målgruppen.
          </note>
          <note>
            Anf. 46 MARIANNE ANDERSSON i
          </note>
          <note>
            Vårgårda (c):
          </note>
          <note>
            Fru talman! När det gäller den förändring av fonderna som vi
            här har diskuterat säger industriministern att man skall satsa
            på eget kapital. Det låter ju väldigt bra. Vi är självfallet medvetna
            om att småföretagen behöver öka sitt eget kapital och att det
            finns brist på riskvilligt kapital. Men när detta sker med centrala
            fonder som går in så att småföretagen mister en del av sin självständighet,
            anser vi inte att det är bra.
          </note>
          <note>
            Centerpartiet vill ge småföretagen möjligheten att utvecklas
            på ett sådant sätt att de själva kan bygga upp ett eget kapital,
            och gärna satsa tillsammans med andra småföretagare. Vi har ännu
            inte sett hur det går med den saken. Detta kan naturligtvis vara
            en lösning, men det är inte dessa centrala fonder.
          </note>
          <note>
            Per-Ola Eriksson har redan kommenterat frågan om SIND, och jag
            skall bara något beröra den.
          </note>
          <note>
            Industriministern säger att SIND skall vara ett stöd för utvecklingsfonderna.
            Jag kan bara konfirmera det som Per-Ola Eriksson sade, nämligen
            att utvecklingsfonderna är oroliga. De upplever att det blir en
            dubbel organisation och inte som att de nu får möjlighet att vara
            flexibla och kunna möta de behov som uppstår i den mycket svåra
            situation som råder i hela Sverige, och inte minst i Älvsborgs
            län.
          </note>
          <note>
            Varför kan pengarna inte gå till fonderna? Varför måste man ha
            en dubbel organisation?
          </note>
          <note>
            Industriministern talade också om att fonderna hade olika kvalitet
            på sin verksamhet. Varför kan man i så fall inte ta hänsyn till
            detta? Varför måste de fonder som har bra kvalitet på sin verksamhet
            in i detta system? Jag förstår inte riktigt varför man inte kan
            vara litet flexibel och se till hur man arbetar i de olika fonderna.
          </note>
          <note>
            Det sades att fondernas likviditet i våras var en miljard, och
            det var den säkert. Men här gäller återigen att detta är ett genomsnitt
            för alla fonderna. Det framgår än en gång att man inte har sett
            på de olika fondernas verksamhet. I Älvsborgs län var likviditeten
            inte hög, och man har haft en mycket stor andel av sina lånefondsmedel
            utlånade och arbetat på ett mycket effektivt sätt. Detta är nog
            omvittnat och säkert känt även i industridepartementet, skulle
            jag tro.
          </note>
          <note type="speaker">
            Anf. 47 Industriminister RUNE MOLIN (s):
          </note>
          <note>
            Fru talman! Enligt Per-Ola Eriksson är lågkonjunkturen det nya
            som tillkommit sedan vi diskuterade den här frågan i våras. Vi
            hade redan då signaler om en lågkonjunktur, och vi vet att den
            kommer förr eller senare. En lågkonjunktur kommer dessutom med
            jämna mellanrum. Vad gör då regeringen? Regeringen måste naturligtvis
            föra en långsiktig politik som förstärker vår konkurrenskraft
            gentemot omvärlden. Det är det bästa sättet att klara både högkonjunkturer
            och lågkonjunkturer. Den ekonomiska politiken och de förslag som
            lagts fram i riksdagen syftar just till att förstärka vår konkurrenskraft.
            Även de åtgärder som vidtas i samband med avtalsrörelsen har inriktningen
            att vi i Sverige skall klara en kostnadsutveckling som gör att
            vi kan behålla vår konkurrenskraft.
          </note>
          <note>
            Självfallet kommer en lågkonjunktur också att innebära varsel
            i olika branscher. Vissa branscher är särskilt utsatta och konjunkturkänsliga
            som inom t.ex. skogsindustrin. Vi måste då använda oss av den
            traditionella arbetsmarknadspolitiken.
          </note>
          <note>
            Det låg något närmast föraktfullt i Per-Ola
          </note>
          <note>
            Erikssons beskrivning av AMS-politiken. Jag anser att AMS-politiken
            är utomordentligt central både för små och för större företag
            av det skälet att den syftar till att utnyttja lågkonjunkturen
            till att göra det möjligt för människor att gå över till andra
            branscher när högkonjunkturen kommer, dvs. göra den anpassning
            av arbetsmarknaden som är nödvändig med de snabba strukturförändringar
            som vi har haft och som vi också kommer att ha i framtiden. Därför
            är AMS-politiken så utomordentligt viktig för de små och medelstora
            företagen, så att de kan få den arbetskraft och utbildning som
            de behöver när de skall anställa folk igen. Företagen behöver
            självfallet stöd av olika slag. Då är naturligtvis rådgivningsverksamheten
            från utvecklingsfonderna och kapitalinsatser från utvecklingsfonder
            och riskkapitalbolag viktiga för att man skall klara besvärliga
            perioder.
          </note>
          <note>
            När det gäller SINDs ambitioner upplever Per-Ola
          </note>
          <note>
            Eriksson i styrelsen att de är mera styrande och centralinriktade.
            Det strider mot den uppfattning som jag har när det gäller både
            regionalpolitiken och denna typ av politik. Jag tror att det finns
            mycket att vinna på att decentralisera beslut och ansvar. Denna
            linje valde vi i regionalpolitiken.
          </note>
          <note>
            Det finns ingen anledning att ha någon annan linje för industripolitiken.
          </note>
          <note>
            Marianne Andersson talar också om centraliseringen. Det är märkligt
            att ni har upplevt den tydligt, men att ingen har sagt något till
            mig.
          </note>
          <note>
            Jag har inte fått något påpekande vare sig från någon styrelse
            eller någon utvecklingsfondsdirektör. Det är väl något som ni
            kucklar om i styrelserummen. Om det finns konkreta problem och
            åtgärder behöver vidtas, måste ni emellertid komma fram med detta.
            Det har inte heller redovisats i den här debatten.
          </note>
          <note>
            Marianne Andersson i Vårgårda talar om centrala fonder. Det här
            är inga centrala fonder. Det är fråga om att ett antal riskkapitalbolag
            skall bildas runt om i landet. De kommer att ha styrelser -- som
            jag hoppas är regionalt förankrade -- som har den kompetens som
            behövs för att vara ett stöd för företaget. Marianne Andersson
            säger att de egna företagen tappar självständigheten genom ett
            sådant här eget kapital. Avsikten är inte att riskkapitalbolagen
            skall gå in med eget kapital, aktiekapital, i företagen för att
            ta över dem.
          </note>
          <note>
            Avsikten är att medverka att klara företagens uppbyggnads- eller
            omställningsperiod. Sedan skall riskkapitalbolagen gå ur och gå
            över till andra företag för att på det sättet vara med om en utveckling
            för de olika företagen.
          </note>
          <note>
            Går man in med eget kapital vill man naturligtvis ha en dialog
            och diskussion med de andra som har eget kapital i företaget.
            Avsikten är dock inte att fonder skall äga en mängd företag. Avsikten
            är att det skall vara ett minoritetsinflytande och att man skall
            gå ur när man har fullgjort sin insats för att få företaget livskraftigt.
          </note>
          <note type="speaker">
            Anf. 48 PER-OLA ERIKSSON (c):
          </note>
          <note>
            Fru talman! Jag tror att vår industriminister innerst inne inser
            att det är fel väg att plocka pengar från investeringsfonderna,
            överföra dem till staten och sedan skapa riskkapitalbolag. Denna
            åtgärd hade dock påbörjats innan Rune Molin tillträdde. Han tvingas
            nu försvara en dålig sak. Jag tror emellertid att han innerst
            inne inser att det är fel väg.
          </note>
          <note>
            Vi har inget förakt för AMS. AMS spelar en viktig roll när det
            gäller att överbrygga lågkonjunkturer.
          </note>
          <note>
            Det finns dock en risk att vi kommer att behöva gödsla med pengar
            från AMS när utvecklingsfonderna inte kan tillgodose småföretagens
            behov av resurser.
          </note>
          <note>
            Det är inte fråga om att vi har kucklat i några styrelserum.
            Industriministern har inte hört om motsättningen mellan SIND och
            utvecklingsfonderna tidigare. I dag har han fått höra det. Jag
            hoppas att han följer utvecklingen i denna fråga.
          </note>
          <note>
            Industriministern är förtjust i löntagarfonderna, som han har
            varit med och drivit, ökade resurser till småföretagsfonder och
            tillkomsten av stora regionala riskkapitalbolag. Man flyttar pengar
            från en fungerande verksamhet på regional nivå till gigantiska
            fonder. Jag medger att det handlar om olika synsätt.
          </note>
          <note>
            Industriministern har en helt annan syn än centern på hur vi
            skall kunna skapa ett positivt företagsklimat. Jag beklagar bara
            att ni på den här punkten har valt fel väg. Om valet 1991 leder
            till en ny riksdagsmajoritet är jag övertygad om att vi kommer
            att vrida utvecklingen i rätt riktning -- den inriktning som vi
            från centern, moderata samlingspartiet och folkpartiet har talat
            för här i riksdagen.
          </note>
          <note>
            Anf. 49 MARIANNE ANDERSSON i
          </note>
          <note>
            Vårgårda (c):
          </note>
          <note>
            Fru talman! Jag kan instämma i Per-Ola Eriksson sade beträffande
            riskkapitalbolagen. Jag skall i stället kommentera vad industriministern
            sade om långsiktig politik för att förstärka konkurrenskraften.
            Det är naturligtvis viktigt. Den lågkonjunktur vi hamnat i är
            till mycket stor del hemlagad på grund av regeringens tidigare
            ekonomiska politik. I det läge vi nu befinner oss i är det viktigt
            med en offensiv när det gäller företagsamheten, särskilt småföretagsamheten.
          </note>
          <note>
            Det måste också kombineras med arbetsmarknadspolitiska åtgärder.
          </note>
          <note>
            För fjorton dagar sedan hade jag en debatt med arbetsmarknadsministern
            om läget i Älvsborgs län.
          </note>
          <note>
            Hon vägrade att göra några utfästelser om åtgärder för att komma
            till rätta med den ökade arbetslösheten i vårt län och alla de
            varsel som har lagts fram. Dagen innan hade det kommit ett meddelande
            om att ett företag i Trollhättan,
          </note>
          <note>
            Nohabs Transportteknik, skulle läggas ner.
          </note>
          <note>
            Företaget tillverkar järnvägsvagnar. Företaget måste läggas ner
            på grund av att Kockums har fått uppdraget att tillverka järnvägsvagnar
            i regeringens
          </note>
          <note>
            Malmöpaket. Marknaden slogs därmed undan för det lilla företaget
            i Trollhättan. En sådan politik är inte särskilt offensiv eller
            framåtsyftande.
          </note>
          <note type="speaker">
            Anf. 50 Industriminister RUNE MOLIN (s):
          </note>
          <note>
            Fru talman! Per-Ola Eriksson säger att jag innerst inne är övertygad
            om att det inte är en riktig väg att lösa de mindre och medelstora
            företagens kapitalproblem och att jag mer eller mindre skulle
            ha duperats av det arbete som försiggick i departementet innan
            jag tillträdde. Jag kan försäkra Per-Ola Eriksson om att ifall
            jag skulle ha haft en annan uppfattning så hade förslaget inte
            kommit till riksdagen.
          </note>
          <note>
            Jag har en viss erfarenhet sedan tidigare. Jag har bl.a. suttit
            i Svenska arbetsgivareföreningens och
          </note>
          <note>
            LOs olika fonder där det finns ett kapital som skall medverka
            till att utveckla näringslivet. Då upptäckte jag att det fanns
            gott om lånekapital runt om bygderna, men det fanns inget riskkapital.
            Man bönade och bad oss om att få ett eget kapital och att vi skulle
            gå in där. Det hade vi svårt att göra i de former som vi arbetad.
            Detta hände inte vid ett enstaka tillfälle utan gång efter annan.
            Det var det stora problemet. När man började undersöka detta visade
            det sig att det saknades eget riskkapital ute i bygderna. Därför
            har denna tanke kommit upp i departementet. Den har dock uppkommit
            även på andra håll.
          </note>
          <note>
            Jag tycker att man måste se pragmatiskt på dessa frågor. Vi måste
            lösa ett problem. Hur kan vi lösa det när det privata kapitalet
            inte står till förfogande, eftersom man vill ha högre, snabbare
            och säkrare avkastning? De riskfyllda projekten får då inte pengar.
            Jag kan inte se någon annan lösning på problemet än att det måste
            finnas någon som är beredd att ta dessa risker och långsiktiga
            avkastningar. Jag kan inte i det sammanhanget finna någon annan
            än samhället som kan göra det.
          </note>
          <note>
            Därför har jag valt den här lösningen. Det har således inte gjorts
            på grund av någon ideologisk blockering. När Per-Ola Eriksson
            står och pläderar för att detta måste avskaffas är det fråga om
            ideologisk blockering på grund av att det rör sig om fonder och
            att samhället står bakom kapitalet. Det är ideologisk blockering,
            men någon sådan förekommer inte från min sida.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1990/91:76 om samarbetet mellan tull
            och polis
          </note>
          <note>
            Anf. 51 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Siw Persson har ställt några frågor till mig om samarbetet
            mellan tull och polis i narkotikabekämpningen.
          </note>
          <note>
            Narkotikan utgör ett allvarligt samhällsproblem.
          </note>
          <note>
            För att vi skall kunna bemästra narkotikaproblemen krävs insatser
            på bred front inom alla samhällsområden. Ansträngningarna måste
            inriktas på förebyggande åtgärder i form av bl.a. information
            och attitydpåverkan samt på vård, rehabilitering och andra sociala
            insatser. Att bekämpa narkotikakriminaliteten är ett viktigt led
            i samhällets kamp mot narkotikan.
          </note>
          <note>
            Bekämpandet av narkotikabrottsligheten hör till de uppgifter
            som enligt statsmakternas beslut prioriteras inom polisen. Polisen
            avsätter betydande resurser för detta arbete. En sådan prioritering
            sker även inom tullen som har betydelsefulla funktioner när det
            gäller att avslöja och utreda natkotikabrott. En viktig roll i
            sammanhanget spelar givetvis också åklagarna.
          </note>
          <note>
            Även om både polisen och tullen har till uppgift att bekämpa
            narkotikabrottsligheten, bedriver de sitt arbete utifrån delvis
            skilda förutsättningar.
          </note>
          <note>
            Polisen har att bekämpa all brottslighet, inkl.
          </note>
          <note>
            narkotikabrottsligheten och brott som består i överträdelser
            av bestämmelser om införsel av varor, dvs. smugglingsbrott. Tullen
            har som huvuduppgift att bevaka att bestämmelserna avseende in-
            och utförsel av varor och tjänster och andra tullbestämmelser
            följs. Detta inkluderar naturligtvis även smuggling av narkotika.
          </note>
          <note>
            Polisen och tullen har inte heller identiska befogenheter i sitt
            arbete. Förutom gripande, husrannsakan och beslag har polisen
            i mål om grova narkotikabrott efter beslut av domstol möjlighet
            att använda hemlig teleavlyssning eller hemlig teleövervakning.
          </note>
          <note>
            Tullen har också möjlighet att använda tvångsåtgärder av typen
            gripande, husrannsakan och beslag i sin brottsutredande verksamhet.
            Men det som kanske är mest effektivt för tullen är möjligheten
            att -- utan att det behöver föreligga brottsmisstanke -- göra
            rutinkontroller av gods som förs in i landet och att i samband
            därmed företa kroppsvisitation. En sådan kontrollmöjlighet har
            inte polisen.
          </note>
          <note>
            Polisen och tullen har alltså delvis olika roller i bekämpningen
            av narkotikabrottsligheten. Men deras ansvar griper in i varandras
            verksamhetsområden. Samarbete och samverkan är därför av största
            vikt.
          </note>
          <note>
            Samarbetet mellan polisen och tullen fungerar i praktiken i de
            allra flesta fall mycket bra.
          </note>
          <note>
            Ambitionerna från båda håll är att använda de samlade resurserna
            på det mest effektiva sättet för att bekämpa narkotikabrottsligheten.
            Det sker också en utveckling av samarbetet i detta syfte.
          </note>
          <note>
            I det manifest om kampen mot narkotikabrottsligheten som polisen
            lade fram för snart ett år sedan finns förslag och idéer om hur
            samarbetet med tullen skall kunna stärkas.
          </note>
          <note>
            Förslagen håller nu på att realiseras. Bl.a. har personal från
            rikskriminalen placerats hos tullen med uppgift att stärka samarbetet.
          </note>
          <note>
            Enligt min bedömning finns det alltså inte, som Siw
          </note>
          <note>
            Persson antyder med sina frågor, fog för att påstå att polisen
            och tullen inte samarbetar i tillräcklig omfattning. Men frågor
            av denna art löses inte en gång för alla. I strävandena att ytterligare
            utveckla samarbetet mellan polisen och tullen bör man i det framtida
            arbetet bl.a. analysera vissa principiella frågor. Det gäller
            bl.a. i vilken utsträckning polisen och tullen bör ge varandra
            del av information som man fått när det gäller sådant som har
            kommit fram i samband med verksamhet som bedrivs under sträng
            sekretess, t.ex. hemlig teleavlyssning. En annan fråga gäller
            den rent operativa samverkan.
          </note>
          <note>
            Ett ytterligare spörsmål är hur polisen bör hantera exempelvis
            sådan information som man får del av genom tullens rutinkontroller
            och som polisen inte själv har rätt att införskaffa.
          </note>
          <note>
            Andra frågor som måste ägnas uppmärksamhet hänger samman med
            den internationella utvecklingen och då i synnerhet de förändringar
            som sker inom EG. Den utvecklingen som här sker aktualiserar en
            rad frågor om bl.a. samarbete och arbetsmetoder i kampen mot den
            internationella narkotikabrottsligheten.
          </note>
          <note>
            Fru talman. Låt mig till sist säga att jag uppfattar det så att
            polisen och tullen ömsesidigt har en stor ambition att genom samarbete
            uppnå goda resultat.
          </note>
          <note>
            Jag är för min del beredd att som ansvarig för polisen ta de
            initiativ som eventuellt behövs för att stärka ett sådant samarbete.
          </note>
          <note type="speaker">
            Anf. 52 SIW PERSSON (fp):
          </note>
          <note>
            Fru talman! Jag vill tacka civilministern för svaret.
          </note>
          <note>
            Jag har fått en bred och allmän information om narkotikabekämpning.
            Men de specifika frågorna som jag ställde har jag antingen fått
            ett svävande svar på eller inget svar alls.
          </note>
          <note>
            Min första fråga var ju om man har löst den här konflikten som
            det har varit debatt om i pressen.
          </note>
          <note>
            Och min fjärde fråga var vad regeringen avser att vidta för åtgärder
            om kompetenskonflikten inte är löst.
          </note>
          <note>
            Det här var tydligen en mycket allvarlig konflikt.
          </note>
          <note>
            Den 13 september 1990 har det nämligen varit ett sammanträde
            med rikspolischefen, generaltulldirektören och riksåklagaren.
            Man kom då bl.a. in på en delfråga som hade diskuterats i sammanhanget,
            nämligen frågan om huruvida sekretesslagstiftningen i vissa fall
            medför att polisen inte har rätt att lämna ut några uppgifter
            till tullmyndigheterna i ett spaningsärende. Där stod alltså två
            åsikter mot varandra. Och rikspolischefens chefjurist fick i uppdrag
            att gå igenom bestämmelserna på området och redovisa sin uppfattning
            i frågan. Tullen hade alltså gjort en tolkning av sekretesslagstiftningen
            och polisen hade gjort en annan, och det var detta som gjorde
            att det uppstod en konflikt. Ministern gav inte något rakt svar
            på hur det har gått med detta. Det var anledningen till att jag
            ställde frågan.
          </note>
          <note>
            Min andra fråga var: Föreskriver inte 3 § polislagen att polisen
            skall samarbeta med tullen? Inte heller den frågan fick jag något
            svar på.
          </note>
          <note>
            Min tredje fråga var: Hur fungerar samarbetet mellan tull och
            polis i narkotikabekämpningen?
          </note>
          <note>
            Svaret är svävande. Det hade varit befriande om vi i detta sammanhang
            hade fått höra att samarbetet fungerar bra. Det hade behövts.
          </note>
          <note>
            Fru talman! Låt mig även ställa några andra frågor.
          </note>
          <note>
            I svaret säger ministern att det inte finns fog för mina antydningar
            om att polisen och tullen inte samarbetar i tillräcklig omfattning.
            Då vill jag fråga ministern: Vad lägger ministern in i ordet tillräcklig
            omfattning av samarbete? Jag har alltså pekat på att det bevisligen
            finns allvarliga problem.
          </note>
          <note>
            Vidare säger ministern att polisen har möjlighet att använda
            hemlig teleavlyssning och hemlig teleövervakning. Men ministern
            nämner inte med ett enda ord att tullen faktiskt har precis samma
            möjligheter. Ministern känner väl ändå till att tullen har samma
            möjligheter? Bägge måste begära tillstånd hos rätten om de skall
            utföra hemlig avlyssning. Men tullen bygger i regel inte upp egen
            kompetens utan använder sig av polisens utvecklade tekniska resurser.
            Det står vidare i svaret: ''I strävandena att ytterligare utveckla
            samarbetet mellan polisen och tullen bör man i det framtida arbetet
            bl.a. analysera vissa principiella frågor.''
          </note>
          <note>
            Min fråga är då: Vad är principiella frågor? En avgörande principiell
            fråga måste ju i alla fall sekretesslagstiftningen vara.
          </note>
          <note>
            Fru talman! Jag vill börja med detta.
          </note>
          <note>
            Anf. 53 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Siw Persson tycker att jag har gett ett allmänt svar.
            Eftersom det här inte är en alldeles enkel frågeställning har
            jag försökt att göra en redovisning av de regler som gäller och
            de kontaktpunkter och eventuella konfliktområden som skulle kunna
            finnas i samarbetet mellan tullen och polisen. Det här handlar
            inte om ett enskilt fall -- jag kommenterar inte sådana, sådant
            skall man kunna klara av i alla fall -- utan det handlar just
            om vilka regler som gäller, var det kan uppkomma olika typer av
            konflikter och var problemen i så fall skall lösas.
          </note>
          <note>
            Vi i regeringen, Siw Persson, har tillsatt en aktionsgrupp mot
            narkotika. Där finns både polis och tull med. Där har man ett
            forum för att lösa den här typen av konflikter. I denna grupp
            ingår nämligen cheferna för de myndigheter som är direkt inblandade.
            Det gäller både generaltullstyrelsen och polisen. Sedan har generaltullstyrelsen
            och rikspolisstyrelsen också tillsatt en särskild samarbetsgrupp
            med uppgift att gå igenom de områden där ett närmare samarbete
            mellan tull och polis kan komma i fråga. Det gäller bl.a. Tull
            90 000. Det har lett till att man också har personal hos varandra.
            Därutöver har riksåklagaren, rikspolischefen och generaltulldirektören
            sedan anledning att utvärdera den verksamhet som finns. Det finns
            ett särskilt forum för att diskutera narkotikafrågor mellan de
            här tre instanserna. Det finns alltså ganska många fora där man
            kan diskutera samarbetsfrågor. Jag tror därför inte att det finns
            någon brist på möjligheter att samarbeta. Sedan är det en annan
            fråga att man i enskilda fall kan ha olika uppfattningar om hur
            saken skall redas ut, vem som skall ha huvudansvaret för spaningarna.
          </note>
          <note>
            Siw Persson vill väl inte att jag skall ingripa i de enskilda
            fallen. De måste lösas mellan de två, ibland tre, myndigheter
            som i så fall är inblandade.
          </note>
          <note>
            Jag har svarat på det som jag tycker att det finns anledning
            att svara på, Siw Persson. Jag kan inte gå in och diskutera det
            enskilda fallet. Det skulle vara grovt felaktigt av mig om jag
            försökte göra det. Jag har i mitt svar till Siw Persson försökt
            utveckla var jag tycker att de stora principiella frågor som rör
            samarbetet mellan polis och tull ligger. Dit hör bl.a.
          </note>
          <note>
            hur vi skall hantera det här med den internationella situationen
            om några år. Om inte Siw Persson uppskattar att jag försöker ta
            upp en del litet större saker som rör samarbetet beklagar jag.
            Det var faktiskt en artighet mot Siw Persson, eftersom just den
            här frågan inte diskuteras så ofta.
          </note>
          <note type="speaker">
            Anf. 54 SIW PERSSON (fp):
          </note>
          <note>
            Fru talman! Jag tackar naturligtvis för artigheten från civilministerns
            sida att han tar upp saker som jag inte har ställt frågor om.
            Jag hoppas att ministern begriper att det hade varit trevligare
            om han hade svarat på mina frågor. Jag begriper precis lika väl
            som ministern att han inte kan diskutera enskilda fall. Så var
            inte heller frågan ställd, utan det var ett underlag. Jag förutsätter
            att ministern förstår lika väl som jag att detta var ett fall
            av många som gjorde att tålamodet var slut. Den informationen
            har jag fått.
          </note>
          <note>
            Men avgörande för samarbetet måste väl vara att myndigheterna
            gör samma tolkning av sekretesslagen. Det har jag alltså inte
            fått något svar på av civilministern. Hur tolkar man generalklausulen
            i sekretesslagstiftningen? Anser civilministern att tull och polis
            har samma möjligheter att arbeta? Det är en avgörande fråga som
            jag gärna upprepar.
          </note>
          <note>
            Anf. 55 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Siw Persson frågar huruvida jag anser att polis och
            tull gör samma tolkning av sekretesslagen. Det skall de göra.
            Det är inte min uppgift att göra det. Beträffande sekretessreglerna
            kan jag säga följande -- om det nu är det som Siw
          </note>
          <note>
            Persson i första hand vill diskutera: Sekretessen gäller såväl
            polisens som tullens verksamhet när det gäller att förhindra brott.
            Då gäller det i princip även mellan myndigheterna. Men det finns
            som bekant undantagsregler i sekretesslagstiftningen, som gör
            att man kan utbyta uppgifter mellan myndigheterna efter en intresseavvägning
            i det enskilda fallet. Så är det mellan polis och tull i deras
            brottsbekämpande verksamhet. Det hindrar i alla normala fall inte
            att polis och tull kan samarbeta.
          </note>
          <note>
            Om polis har tillgång till uppgifter som tullen behöver, så kan
            polisen lämna ut dessa till tullen och vice versa. Däremot kan
            sekretess endast i sällsynta undantagsfall hindra att polisen
            och tullen lämnar uppgifter till varandra inom ramen för den brottsbekämpande
            verksamheten. Här skall det inte finnas några bekymmer när det
            gäller att samarbeta kring narkotikabrottslighet. Jag tror inte
            heller det är där som i så fall problemen ligger.
          </note>
          <note type="speaker">
            Anf. 56 SIW PERSSON (fp):
          </note>
          <note>
            Fru talman! Jag får tolka det så att civilministern understryker
            att detta gäller i samtliga fall. Det som gör mig orolig är att
            ministern säger att ''normala fall'' skall det fungera mellan
            tull och polis. Då skall inte sekretesslagen lägga några hinder
            i vägen. Det har varit det stora problemet. Tullen gjorde först
            en tolkning, och sedan efter långa diskussioner kom polisen fram
            till samma tolkning. Det som gör mig frågande i det här sammanhanget
            är den diskussion, konflikt, som har uppkommit -- vi behöver inte
            leka med orden, men det har uppkommit en dispyt mellan två myndigheter.
          </note>
          <note>
            Först har den ena myndigheten kommit fram till en tolkning, sedan
            efter mycket diskuterande kom den andra myndigheten till precis
            samma tolkning. När jag då frågar om man har skickat informationen
            vidare, får jag svaret att man ''utgår från'' att information
            har gått vidare.
          </note>
          <note>
            De jag har haft kontakt med inom tullen upplever det som har
            hänt under hösten som problem i deras arbete. Jag hade naturligtvis
            hoppats på att ministern hade understrukit allvarligt att det
            inte får uppkomma några kompetenskonflikter om självklara saker
            som faktiskt sekretesslagen visar på är självklara.
          </note>
          <note>
            Jag tolkar ministerns svar som att det trots allt finns en gråzon
            i det hela. Vi kan inte fortsätta diskussionen i dag, men jag
            lovar ministern med tanke på de kontakter jag har och det intresse
            jag har för narkotikafrågor att jag naturligtvis kommer att följa
            frågan. Jag får väl säga så här: jag hoppas att jag slipper återkomma.
            I så fall visar det på att man har löst problemet. Tyvärr finns
            det fortfarande uppenbara problem i narkotikabekämpningen.
          </note>
          <note>
            Anf. 57 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Jag tycker inte det här handlar om sekretesslagstiftningen.
            Där kan båda parter få en tolkning av vad som gäller. Det har
            man fått genom att jag har svarat på frågan där Siw Persson direkt
            koncentrerade sig på sekretesslagstiftningen.
          </note>
          <note>
            Däremot tror jag att det alltid kan uppkomma problem när två
            myndigheter arbetar på samma område, där tullen i princip arbetar
            vid gränsen --
          </note>
          <note>
            och naturligtvis följer upp fall där man har kommit i kontakt
            med narkotika -- och där polisen sedan har sina uppgifter. Därför
            har jag i mitt svar sagt att dessa frågor inte är lösta en gång
            för alla. Jag gav exempel på där vi kan ställas inför problem
            som är större än det här, nämligen hur vi skall ställa oss i samspelet
            mellan tullen och polisen när vi har en annan situation som kanske
            gäller Sveriges gränser.
          </note>
          <note>
            Det tycker jag det finns all anledning att diskutera vidare.
            Jag tycker inte det finns anledning för mig att gå in och diskutera
            det enskilda fallet, något som
          </note>
          <note>
            Siw Persson faktiskt begär av mig.
          </note>
          <note>
            Förste vice talmannen anmälde att Siw Persson anhållit att till
            protokollet få antecknat att hon inte ägde rätt till ytterligare
            inlägg.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1990/91:59 om statliga lån till Göteborg
            och Malmö m.m.
          </note>
          <note>
            Anf. 58 Finansminister ALLAN LARSSON
          </note>
          <note>
            (s):
          </note>
          <note>
            Fru talman! Margit Gennser har ställt följande fråga till mig:
          </note>
          <note>
            Vilka konkreta kriterier avser finansministern att hålla sig
            till, när kommunens utveckling skall bedömas, eller blir det som
            i samband med det extra skatteutjämningsbidraget i princip partipolitiska
            avgöranden som bestämmer vem som får och inte får bidragen/räntefriheten?
          </note>
          <note>
            Jag vill bestämt avvisa påståendet att det skulle vara partipolitiska
            avgöranden som bestämmer vem som får och inte får extra skatteutjämningsbidrag.
            Det är en parlamentariskt sammansatt nämnd --
          </note>
          <note>
            skatteutjämningsnämnden -- som varje år lägger fram förslag till
            regeringen hur bidragen skall fördelas. Denna nämnd har, såvitt
            jag erfarit, alltid varit enig i sina förslag. Regeringen har
            endast i undantagsfall ändrat nämndens förslag. Det har då varit
            fråga om tillägg utöver vad nämnden har föreslagit. Skatteutjämningsnämnden
            har en svår uppgift och gör ett förtjänstfullt arbete. Det finns
            ingen grund för kritik mot denna nämnd.
          </note>
          <note>
            När det sedan gäller lånen till Göteborgs och
          </note>
          <note>
            Malmö kommuner har regeringen beslutat att följa upp deras ekonomiska
            utveckling genom ett antal s.k. kontrollstationer. Till den första
            -- som är en informationskontroll -- har material begärts in till
            den 30 november. Inlämningstidpunkten kommer dock av vissa tekniska
            skäl vad gäller de kommunala budgetbesluten för år 1991 att försenas
            något. Jag vet således ännu inte vad detta material kommer att
            innehålla.
          </note>
          <note>
            Regeringen har begärt in följande material av de båda kommunerna:
          </note>
          <note>
            -- en sammanfattande beskrivning och bedömning av den ekonomiska
            ställningen och förutsättningarna att uppnå en varaktig ekonomisk
            balans,
          </note>
          <note>
            -- en sammanställning över hittills vidtagna eller planerade
            åtgärder och vilka ekonomiska effekter dessa medfört eller kommer
            att medföra,
          </note>
          <note>
            -- resultaträkningar, finansieringsanalyser och balansräkningar
            med tillhörande kommentarer för vardera åren 1990--1993 och
          </note>
          <note>
            -- en sammanställning över vissa ekonomiska nyckeltal för åren
            1988--1993 enligt en kompletterande skrivelse till kommunerna
            från finansdepartementet.
          </note>
          <note>
            Jag anser att det begärda materialet bör räcka för att få en
            uppfattning om kommunernas ekonomiska utveckling. Den analys som
            kommer att göras vid denna första kontroll får sedan utgöra grund
            för det underlag som kommer att krävas in inför beslutskontrollen
            i vår, då frågan om eventuell räntefrihet för år två skall avgöras.
            Som
          </note>
          <note>
            Margit Gennser mycket riktigt påpekat har regeringen bemödat
            sig för att få ett fullgott beslutsunderlag inför kommande beslutstillfällen.
          </note>
          <note>
            Slutligen vad avser de kultursatsningar som enligt vad Margit
            Gennser uppger i sin interpellation diskuteras i Malmö utgår jag
            från att kommunen är kapabel att fatta de beslut som är förenliga
            med en god ekonomisk utveckling.
          </note>
          <note type="speaker">
            Anf. 59 MARGIT GENNSER (m):
          </note>
          <note>
            Fru talman! Jag tackar finansministern för svaret.
          </note>
          <note>
            Allan Larsson är ju ganska ny i politiken och ny som finansminister,
            så han kanske inte känner mig särskilt väl. Men jag tror att jag
            är känd för att läsa på min hemläxa ordentligt. Däremot är jag
            faktiskt inte känd för att vara demagog. Som politiker är jag
            antagligen alldeles för litet demagog -- jag brukar bli citerad
            mera i fackpressen än i dagspressen och det är inte särskilt bra
            för en politiker.
          </note>
          <note>
            Jag tog faktiskt mycket kritiska ord i min mun när jag sade att
            det fanns partipolitisk ''bias'' vid fördelningen av skatteutjämningsbidraget.
            Jag uttalar mig inte om varje särskilt år, utan jag uttalar mig
            om hur det var när vi hade en borgerlig regering i Malmö. Naturligtvis
            var jag helt kunnig om skatteutjämningsnämndens arbete, om vad
            man hade för underlag för sina bedömningar osv. Två år senare
            gjorde jag faktiskt en summering. Jag skrev så här 1988:
          </note>
          <note>
            Vilka kommuner som skall få extra skatteutjämningsbidrag fastställs
            med hjälp av ett index, där man väger samman skattesats, låneskuld,
            finansieringskapital, sparande, in-/ resp.
          </note>
          <note>
            utflyttning och arbetslöshet. Med hjälp av detta index rangordnas
            de svenska kommunerna. 1986
          </note>
          <note>
            kom Malmö på plats 17. Plats 1 innebär ekonomisk jumboplats.
            Plats 200 visar på mycket god ekonomi. Det socialdemokratiskt
            styrda Botkyrka uppnådde vid den tiden plats 200.
          </note>
          <note>
            Och vad hände då? Jo, för första gången på ganska lång tid fick
            Malmö inte något skatteutjämningsbidrag. Botkyrka fick det, fastän
            t.ex. Malmö hade 4,2 % arbetslöshet och Botkyrka
          </note>
          <note>
            1,1 %. Malmö var känt för sina stora strukturproblem och hade
            landets högsta socialbidragsutgifter.
          </note>
          <note>
            Indragningarna motiverades med att man hade sänkt skatten, vilket
            var en strukturell anpassning.
          </note>
          <note>
            Över huvud taget brydde man sig inte om det index som man hade
            använt tidigare -- så var det alltså med objektiviteten!
          </note>
          <note>
            Nu kommer vi in på samma problem igen, och det är därför som
            jag har frågat om dessa saker. Det är ju väldigt viktigt att vi
            nu, innan beslut fattas, faktiskt vet hur det här talen och de
            uppgifter som skall lämnas in till finansdepartementet skall sammanvägas.
          </note>
          <note>
            Det finns frågetecken. Jag kommer att ställa ytterligare ett
            par frågor: Vad menas egentligen med varaktig ekonomisk balans?
            Och hur skall de här sakerna vägas samman?
          </note>
          <note>
            Skuldbördan exempelvis i den budget som skall antas i december
            fortsätter att öka. Man hamnar på
          </note>
          <note>
            146 miljoner.
          </note>
          <note>
            För 1991 planeras en budget utan några som helst reserver. I
            fjol rörde det sig om 47 miljoner.
          </note>
          <note>
            Löneökningarna är fastställda till noll.
          </note>
          <note>
            Trots regeringslånet har finansnettot försämrats.
          </note>
          <note>
            Utan nämnda åtgärd skulle finansnettot ha varit minus 87 miljoner.
          </note>
          <note>
            Rörelsekapitalet är nu nere i 529 milj.kr. En sådan här utveckling
            är väldigt intressant att studera. Jag måste fråga: Vad är det
            då som kommer att göra att man möjligen drar in räntebidraget?
            Är det acceptabelt att t.ex. budgetera med förlust?
          </note>
          <note>
            Några exempel på andra saker som kommer att göras vid fastställandet
            av budgeten:
          </note>
          <note>
            Man kommer att försöka få igenom en kommunal föräldraförsäkring
            -- vi hade inte råd att ha en utökad föräldraförsäkring i Stockholm,
            men man kommer alltså att ta upp den saken här.
          </note>
          <note>
            Socialbidragsutgifterna är numera uppe i 360
          </note>
          <note>
            miljoner -- och detta i slutet i en högkonjunktur.
          </note>
          <note>
            Som ledamot av stadsrevisionen måste jag säga att det inte bara
            är sociala strukturproblem som ligger bakom, utan det är också
            sådant som kallas administrativ ''slack'' av mycket hög potens
            som gör att det ser ut som det gör. Vidare handlar det om organisatorisk
            oordning, dålig arbetsledning osv.
          </note>
          <note>
            Hur beaktar man sådana saker när det sedan gäller nyckeltalen?
          </note>
          <note>
            Kostnaderna för kollektivtrafiken har ökat med 75
          </note>
          <note>
            miljoner på två år. Dessa kostnader uppgår nu till mer än en
            kvarts miljard. Hur ser man på sådana saker? Nu höjs taxorna,
            så kostnaderna kommer säkert att bli ännu högre.
          </note>
          <note>
            Så något om byggnadsrätterna. Man kommer att sätta i gång med
            investeringar som kommer att innebära driftskostnader. Men ingenting
            av detta kommer att synas i budgeten. Hur kommer man att ta hänsyn
            till sådana saker? Och hur kommer man att ta hänsyn till sådant
            som åläggs av staten? Det handlar om normer beträffande höjda
            bostadsbidrag som kommer att kosta Malmö mycket pengar.
          </note>
          <note>
            Det är beträffande sådana sammanvägningar, herr finansminister,
            som jag vill ha svar på mina frågor --
          </note>
          <note>
            detta för att jag inte skall beskylla er, om ni nu blir kvar
            i regeringsställning förstås, för att försöka fatta beslut med
            partipolitisk ''bias''.
          </note>
          <note>
            Anf. 60 Finansminister ALLAN LARSSON
          </note>
          <note>
            (s):
          </note>
          <note>
            Fru talman! Jag vill understryka vad jag sade i mitt svar om
            kritiken mot skatteutjämningsnämnden.
          </note>
          <note>
            Denna gör ett bra arbete. Regeringen inkl.
          </note>
          <note>
            finansministern -- oavsett om denne har hetat Kjell-
          </note>
          <note>
            Olof Feldt eller Allan Larsson -- har lyssnat noga på nämnden.
            Dessutom har Margit Gennser en partivän som sitter med i den nämnden
            och som har deltagit i besluten.
          </note>
          <note>
            När det gäller frågan om Malmö kommun och lånen har jag begärt
            in det material som jag har beskrivit.
          </note>
          <note>
            Jag har också begärt att få nyckeltal, t.ex. resultatet före
            extraordinära poster, förändring av eget kapital, relationer mellan
            nettokostnad och skatteintäkter, resultat efter skatteintäkter
            och finansnetto, relation till nettoinvesteringar, soliditet,
            försäljning av anläggningstillgångar och långfristig låneskuld.
          </note>
          <note>
            Jag har för avsikt, att när vi har fått in materialet, göra en
            samlad bedömning utifrån det underlag som då finns. Jag är inte
            beredd att nu gå längre i preciseringar beträffande dessa kriterier.
            Jag är inte heller beredd att diskutera Malmös budget i ett läge
            där kommunen ännu inte har fattat beslut om denna.
          </note>
          <note type="speaker">
            Anf. 61 MARGIT GENNSER (m):
          </note>
          <note>
            Fru talman! Först vill jag säga att jag tror att det inte går
            att, med de dåliga utgångspunkter som skatteutjämningsnämnden
            har haft, uttala sig om huruvida man har gjort ett bra arbete
            eller inte osv.
          </note>
          <note>
            Här fanns klara signaler om att hänsyn skulle tas till skattesänkningar.
            Men det fanns ingen reservation -- det är jag väl medveten om.
            Man hade väl inte den vanan. Jag vidhåller dock att det har varit
            partipolitisk ''bias''.
          </note>
          <note>
            För att vi skall kunna komma bort från sådana misstankar -- Caesars
            hustru skall ju inte kunna misstänkas -- skall man redan på ett
            tidigt stadium uttala sig inte bara om vilka nyckeltal t.ex. som
            skall tas fram utan också om hur man tänker sig att göra sammanvägningarna.
            Jag beklagar att finansministern inte är färdig med sitt tänkande
            och inte kan lämna mig svar på den här frågan. Den är väsentlig.
            Det är väsentligt att ge rätt signaler till de kommuner som annars
            kan råka ut för extra pålagor i en redan mycket ansträngd ekonomi.
            Jag tänker inte på politikerna i första hand. Jag tänker faktiskt
            på medborgarna, som någon gång i slutändan måste betala detta,
            antingen med högre skatter och högre avgifter eller med sämre
            service.
          </note>
          <note>
            Det blir inte högre skatter de närmaste åren på grund av skattestoppet.
          </note>
          <note>
            Det var därför jag gav konkreta exempel. Hur kommer man att väga
            samman sådana kostnadsökningar som kommunernas majoriteter har
            dragit på sig av alldeles egen vilja eller sådana som är opåverkbara
            för kommunerna? Hur kommer man att väga samman sådana fakta som
            att man redan från början budgeterar med underskott, vilket vi
            inte tyckte så bra om vid kommunallagens beredning? Det är de
            sakerna som måste uttalas nu.
          </note>
          <note>
            Då kan vi fatta beslut objektivt. Får man inte svar på detta,
            om regeringen inte har tänkt igenom det, kan man i ett visst läge
            fatta beslut på ett partipolitiskt eller opportunistiskt sätt.
            Det är därför jag skulle vilja ha några synpunkter från finansministern.
            De är inte bindande, men jag skulle vilja veta litet grand om
            hur finansministern tänker i den här frågan. Något tänkande har
            väl ändå startat på finansdepartementet.
          </note>
          <note>
            Anf. 62 Finansminister ALLAN LARSSON
          </note>
          <note>
            (s):
          </note>
          <note>
            Fru talman! När jag lyssnar på Margit Gennser kan jag få intrycket
            att Margit Gennser ägnar sig åt tvetalan gentemot skatteutjämningsnämnden
            -- om jag skulle tolka det till det sämsta. Men jag är en vänlig
            natur och vill tolka det till det bästa. Då tar jag fasta på uttalandet
            om att skatteutjämningsnämnden har gjort ett bra jobb.
          </note>
          <note>
            Jag tycker att vi skall vara överens om det och ge dem som utför
            det arbetet det erkännandet. Därför tar jag fasta på den delen
            av kommentaren.
          </note>
          <note>
            När det gäller sakfrågan vill Margit Gennser att jag nu skall
            ge mig in på kommentarer som inte skall vara bindande. Men det
            är en komplicerad situation. Om jag skulle uttala mig blir det
            naturligtvis bindande för mig och för regeringen.
          </note>
          <note>
            Av det skälet vill jag hålla mig till de goda regler som finns,
            att vi först skall vara klara med det underlag vi har begärt in,
            göra en seriös prövning av detta och sedan kunna ge besked. Det
            är inte rätt tid att nu diskutera enskildheter.
          </note>
          <note type="speaker">
            Anf. 63 MARGIT GENNSER (m):
          </note>
          <note>
            Fru talman! Låt oss gå tillbaka till skatteutjämningsnämnden.
            Jag hade diskussioner med dem som satt där också. De hade detta
            index, men de visste egentligen inte hur de skulle använda det.
            Det enda vägande skälet till att skatteutjämning inte beviljades
            var att Malmö hade sänkt skatten, vilket var en finanspolitisk
            strukturförändring. Där fanns också mången politisk debatt i bakgrunden.
            Dessutom hade man inte från finansdepartementet fått riktiga signaler
            om hur man objektivt skulle använda dessa siffror.
          </note>
          <note>
            Det är de konstateranden jag har gjort.
          </note>
          <note>
            Sedan vill jag faktiskt efterlysa detta tänkande. Jag förstår
            inte att man inte kan vara så intellektuellt vidsynt att man funderar
            kring detta mycket svåra metodproblem. När jag säger att synpunkterna
            inte är bindande menar jag att ingen skulle hänga finansministern
            om det senare kom fram att regeringen har tänkt om i ett eller
            annat avseende.
          </note>
          <note>
            Men det vore mycket bra om man i alla fall antydde vilka metodproblem
            som finns i detta fall. Hur skall man hålla isär förändringar
            i nyckeltal som beror på av kommunen icke påverkbara kostnader
            och påverkbara kostnader? Det är oehört svårt. Det finns säket
            ingen exakt riktig lösning på det problemet. Men jag tycker att
            man borde diskutera de här frågorna och fundera över hur det skall
            vara.
          </note>
          <note>
            Såvitt jag förstår beror oviljan att ge sig in i en diskussion
            på att man egentligen inte har tänkt färdigt. Man har över huvud
            taget inte riktigt beaktat dessa svåra metodproblem.
          </note>
          <note>
            Min interpellation kan ha en viss nytta med sig, skulle jag tro.
            Det är att man börjar tänka igenom dessa problem och i god tid
            talar om hur man kommer att väga samman detta. Det är viktigt
            för kommunernas planering. Jag skulle tro att kommunerna skulle
            vara oerhört mycket försiktigare om de visste vilka åtgärder de
            skulle komma att mötas av. Det är därför jag hoppas att man börjar
            tänka igenom metodproblemen i finansdepartementet.
          </note>
          <note>
            Överläggningen var härmed avslutad.
          </note>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motionerna
          </note>
          <note>
            1990/91:Sf9--Sf11 till socialförsäkringsutskottet
          </note>
          <note>
            1990/91:Kr1--Kr5 till kulturutskottet
          </note>
          <note>
            1990/91:T6 och T7 till trafikutskottet
          </note>
          <note>
            1990/91:Jo32 och Jo33 till jordbruksutskottet
          </note>
          <note>
            1990/91:N13 och N14 till näringsutskottet
          </note>
          <note>
            1990/91:A6 och A7 till arbetsmarknadsutskottet
          </note>
          <note>
            1990/91:Bo15 till bostadsutskottet
          </note>
          <note>
            1990/91:Sk22--Sk29 till skatteutskottet
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Motionerna
          </note>
          <note>
            med anledning av prop 1990/91:52 Användning av genteknik på människa,
            m.m.:
          </note>
          <note>
            1990/91:So24 av Claes Roxbergh m.fl. (mp)
          </note>
          <note>
            1990/91:So25 av Ingrid Ronne-Björkqvist (fp)
          </note>
          <note>
            1990/91:So26 av Lars Werner m.fl. (v)
          </note>
          <note>
            1990/91:So27 av Margareta Persson (s)
          </note>
          <note>
            1990/91:So28 av Ulla Tillander m.fl. (c)
          </note>
          <note>
            1990/91:So29 av Barbro Westerholm och Ulla
          </note>
          <note>
            Orring (fp)
          </note>
          <note>
            med anledning av prop. 1990/91:54 Kvarvarande frågor i reformeringen
            av inkomst- och företagsbeskattningen, m.m:
          </note>
          <note>
            1990/91:Sk30 av Stig Bertilsson (m)
          </note>
          <note>
            1990/91:Sk31 av Pär Granstedt (c)
          </note>
          <note>
            1990/91:Sk32 av Inger Schörling m.fl. (mp)
          </note>
          <note>
            1990/91:Sk33 av Bo Lundgren m.fl. (m)
          </note>
          <note>
            1990/91:Sk34 av förste vice talman Ingergerd
          </note>
          <note>
            Troedsson och Ingrid Sundberg (m)
          </note>
          <note>
            1990/91:Sk35 av Kjell Johansson m.fl. (fp)
          </note>
          <note>
            1990/91:Sk36 av Lars Ulander m.fl. (s)
          </note>
          <note>
            1990/91:Sk37 av Lars Werner m.fl. (v)
          </note>
          <note>
            1990/91:Sk38 av Martin Olsson (c)
          </note>
          <note>
            1990/91:Sk39 av Sven-Olof Petersson (c)
          </note>
          <note>
            1990/91:Sk40 av Görel Thurdin m.fl. (c)
          </note>
          <note>
            med anledning av prop. 1990/91:56 Tillfällig höjning av fastighetsskatten,
            m.m.:
          </note>
          <note>
            1990/91:Sk41 av Kjell Johansson m.fl. (fp)
          </note>
          <note>
            1990/91:Sk42 av Bo Lundgren m.fl. (m)
          </note>
          <note>
            1990/91:Sk43 av Inger Schörling m.fl. (mp)
          </note>
          <note>
            1990/91:Fi32 av Inger Schörling m.fl. (mp)
          </note>
          <note>
            1990/91:Sk44 av Ylva Annerstedt (fp)
          </note>
          <note>
            1990/91:Sk45 av Görel Thurdin m.fl. (c)
          </note>
          <note>
            Finansutskottets betänkanden
          </note>
          <note>
            1990/91:FiU3 Höjning av Sveriges kvot i
          </note>
          <note>
            Internationella valutafonden, m.m.
          </note>
          <note>
            1990/91:FiU4 Riksgäldskontoret och den statliga finansförvaltningen
          </note>
          <note>
            Konstitutionsutskottets betänkanden
          </note>
          <note>
            1990/91:KU9 Vissa kyrkliga frågor
          </note>
          <note>
            1990/91:KU14 Begravningslag
          </note>
          <note>
            Skatteutskottets betänkanden
          </note>
          <note>
            1990/91:SkU2 Ändring i lagen om allmän energiskatt, m.m.
          </note>
          <note>
            1990/91:SkU4 Totalisatorskatten
          </note>
          <note>
            Lagutskottets betänkanden
          </note>
          <note>
            1990/91:LU11 Avskaffande av medborgarskapskrav i aktiebolagslagen
            m.m.
          </note>
          <note>
            1990/91:LU12 Ändring i övergångsbestämmelserna till lagen om
            handelsbolag och enkla bolag
          </note>
          <note>
            Utrikesutskottets betänkanden
          </note>
          <note>
            1990/91:UU6 Mellanöstern
          </note>
          <note>
            1990/91:UU12 Svenskt medlemskap i Europeiska banken för återuppbyggnad
            och utveckling
          </note>
          <note>
            Kulturutskottets betänkanden
          </note>
          <note>
            1990/91:KrU4 Vissa konstfrågor
          </note>
          <note>
            1990/91:KrU6 Skydd för ortnamn
          </note>
          <note>
            Trafikutskottets betänkanden
          </note>
          <note>
            1990/91:TU6 Koncessionsavtalet om linjesjötrafik på Gotland
          </note>
          <note>
            1990/91:TU7 Lastsäkringsintyg
          </note>
          <note>
            Jordbruksutskottets betänkanden
          </note>
          <note>
            1990/91:JoU9 Strålskydd
          </note>
          <note>
            1990/91:JoU11 Förlängd tid för registrering av licensområden
            för älgjakt
          </note>
          <note>
            1990/91:JoU12 Ändring i rennäringslagen, m.m.
          </note>
          <note>
            Näringsutskottets betänkanden
          </note>
          <note>
            1990/91:NU4 Värdepappersfonder
          </note>
          <note>
            1990/91:NU6 Näringspolitiska frågor
          </note>
          <note>
            1990/91:NU10 Krigsmaterielindustrin
          </note>
          <note>
            1990/91:NU18 Finansieringsåtaganden för Fonden för svensk-norskt
            industriellt samarbete
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 22 november
          </note>
          <note type="speaker">
            1990/91:104 av Siw Persson (fp) till bostadsministern om bostadsrättsförenings
            stämmobeslut:
          </note>
          <note>
            I förslag till ny bostadsrättslag som för närvarande är ute på
            lagrådsremiss finns inga ändringar föreslagna när det gäller giltighet
            av stämmobeslut om ändring av villkoren i en bostadsrättsförenings
            stadgar. Menar bostadsministern att t.ex.
          </note>
          <note>
            Riksbyggen skall få fortsätta att ha vetorätt mot ett stämmobeslut
            trots att Riksbyggen inte har någon form av ekonomiskt ansvar
            i eller emot bostadsrättsföreningen? Detta är ett omyndigförklarande
            av föreningens medlemmar och måste strida mot andan i lagstiftningen.
            Lagen föreskriver faktiskt att det ekonomiska och administrativa
            ansvaret uteslutande åvilar bostadsrättsföreningens styrelse och
            stämma. Med anledning av det anförda vill jag ställa följande
            frågor:
          </note>
          <note>
            1. Hur vill bostadsministern förklara rätten för t.ex. Riksbyggen
            att inlägga veto mot stämmobeslut vid avhändande av del av en
            bostadsrättsförenings fastighetsbestånd och mot likvidation av
            förening, vilket skett helt enligt laga ordning?
          </note>
          <note>
            2. Hur vill bostadsministern förklara att det föreligger skyldighet
            för en bostadsrättsförening att sluta avtal med enbart Riksbyggen
            och ingen annan över huvud taget när det gäller att biträda föreningen?
          </note>
          <note>
            1990/91:105 av Elisabeth Persson (v) till statsrådet
          </note>
          <note>
            Margot Wallström om konsumentrådgivning:
          </note>
          <note>
            Varje år satsas tiotals miljarder kronor på reklam, marknadsföring
            och annonsering för att sälja mer varor eller tjänster. Det förekommer
            olika uppgifter om hur mycket pengar det rör sig om och frågan
            är naturligtvis vad som skall räknas till reklam resp. marknadsföring,
            men uppskattningsvis ligger summan snarare över än under 30 miljarder.
          </note>
          <note>
            Skatt utgår på reklam och annonser med 11 resp.
          </note>
          <note>
            4 %. Staten tar varje år in drygt 1 miljard i sådan skatt.
          </note>
          <note>
            Kommunerna ansvarar för konsumentrådgivningen. Det är inte en
            obligatorisk, utan en frivillig uppgift. Enligt uppgifter från
            konsumentverket fanns det förra året konsumentrådgivning i nästan
            alla kommuner och det skulle endast saknas i tolv. Det låter ju
            bra, men börjar man granska hur det ser ut i verkligheten visar
            det sig att det inte finns så värst mycket innehåll i de fagra
            siffrorna.
          </note>
          <note>
            På flera håll har man konsumentrådgivning endast på papperet.
            Dessutom är konsumentnämnderna och/eller konsumentrådgivningen
            bland det första som får stryka på foten när kommunerna nu tvingas
            skära ner på utgifterna.
          </note>
          <note>
            Jag vill påstå att väl fungerande konsumentrådgivning lönar sig,
            både för den enskilde konsumenten och samhället. På sikt är det
            också bra för producenterna med kunniga konsumenter.
          </note>
          <note>
            Konsumentrådgivningen fyller följaktligen viktiga behov. Arbetsuppgifterna
            är många, alltifrån vägledning inför stora köp till hjälp vid
            skuldsanering. De kommunala konsumentvägledarna är konsumentverkets
            bästa kanaler ut till människor. De kan -- om resurser finns --
            göra ett mycket bra förebyggande arbete.
          </note>
          <note>
            I våras beslutade riksdagen bl.a. om ny konsumentköplag. På flera
            sätt stärker den konsumenternas ställning, men kännedomen om konsumentköplagen
            och dess innehåll är dålig.
          </note>
          <note>
            Konsumentrådgivarna har en stor uppgift att se till att kopnsumentköplagen
            verkligen efterlevs och konsumentens rätt tas till vara.
          </note>
          <note>
            Jag vill med anledning av ovanstående fråga statsrådet:
          </note>
          <note>
            1. Delar statsrådet bedömningen att konsumentrådgivningen är
            eftersatt på många håll i landet?
          </note>
          <note>
            2. Har statsrådet för avsikt att agera för att få bättre balans
            mellan satsningarna på reklam för att sälja varor och resurserna
            för rådgivning till konsumenterna?
          </note>
          <note>
            3. Om skattesatsen på annan reklam än annonser höjdes med 1 %
            borde det inbringa statskassan ca
          </note>
          <note>
            150 milj. kr. Har statsrådet för avsikt att föreslå en sådan
            höjning för att använda de pengarna till konsumentforskning och
            stöd till frivilliga konsumentorganisationer eller på annat sätt
            stärka konsumentrådgivningen?
          </note>
          <note>
            den 23 november
          </note>
          <note type="speaker">
            1990/91:106 av Annika Åhnberg (v) till miljöminister Birgitta
            Dahl om sammanslagning av kommunala miljö- och hälsoskyddsnämnder
            med andra länder:
          </note>
          <note>
            Miljö- och hälsoskyddsnämnderna med sina förvaltningar svarar
            för tillsynen enligt en lång rad lagar och författningar. Under
            senare år har, i takt med den ökade medvetenheten om miljöproblemen,
            arbetsuppgifterna ökat i en lavinartad omfattning. Nya väsentliga
            uppgifter har förts till kommunerna: Tillsyn enligt miljöskyddslagen,
            ökat deltagande i planprocesser, förbättrad och utökad tillsyn
            när det gäller livsmedelshanteringen för att nämna några exempel.
            Resursförstärkningar har inte tillförts i motsvarande omfattning,
            snarare har miljö- och hälsoskyddsverksamheten liksom andra angelägna
            kommunala verksamheter drabbats av det hårdnande ekonomiska läget
            för kommunerna.
          </note>
          <note>
            Många kommuner har i besparings- och effektiviseringssyfte försökt
            dra in på de kommunala förvaltningarna och på nämndorganisationen.
            På flera håll har därför miljö- och hälsoskyddsnämnder och förvaltningar
            lagts samman med andra nämnder och förvaltningar. Detta skapar
            kanske fler problem än det löser.
          </note>
          <note>
            Kommunerna själva hör till de verksamhetsutövare som skall granskas
            av miljö- och hälsoskyddsnämnderna. För detta ändamål behövs en
            stark och fristående miljö- och hälsokyddsverksamhet. Det kan
            knappast vara lämpligt att den instans som beslutar om byggnadsplaner
            också skall granska dessa planers lämplighet ur miljö- och hälsoskyddsaspekt.
          </note>
          <note>
            Eftersom tillsynen nu förts till kommunerna och inte längre behandlas
            av länsstyrelserna så är det ännu viktigare än tidigare att opartiskheten
            gentemot exploateringsintresset kan hävdas.
          </note>
          <note>
            Risken är också uppenbar att resursknappheten leder till att
            miljö- och hälsoskyddsförvaltningarna inte får tillräckligt med
            personal och pengar för att verkligen kunna utöva tillsyn i tillräcklig
            omfattning.
          </note>
          <note>
            En undersökning utförd av en konsult för Miljöoch hälsoskyddstjänstemannaförbundets
            räkning
          </note>
          <note>
            (MHTF) visar att det finns stor anledning till oro för miljö-
            och hälsoskyddsarbetet.
          </note>
          <note>
            I kommuner som lagt ihop sina miljö- och hälsoskyddsverksamheter
            med andra verksamheter konstaterar undersökningen att plan- och
            byggfrågor dominerat verksamheten. Man konstaterar också att konflikter
            mellan exploaterings- och miljöintressen i allt högre grad hanteras
            i slutna rum och inte kommer till allmänhetens kännedom.
          </note>
          <note>
            Den här undersökningen belyser att det finns ett mycket stort
            behov av att analysera utvecklingen av det kommunala miljö- och
            hälsoskyddet och det brådskar. ''Sammanslagna'' nämnder finns
            nu i 6 st frikommuner. Planer på sammanslagningar finns i ytterligare
            ett 20-tal. Bilden är ungefär densamma när det gäller förvaltningsstrukturen.
            Det är framför allt byggnadsnämnderna som är aktuella för sammanslagningar.
          </note>
          <note>
            Det hjälper inte med aldrig så stor politisk samstämmighet i
            teorin kring angelägenheten av ett bättre miljöskydd om inte denna
            samstämmighet motsvaras av resurser till verksamheten. Och en
            organisation som garanterar verksamheten opartiskhet.
          </note>
          <note>
            Mot bakgrund av ovanstående vill jag fråga miljöministern:
          </note>
          <note>
            1. Avser regeringen vidta åtgärder i syfte att stärka det kommunala
            miljö- och hälsoskyddsarbetet?
          </note>
          <note>
            2. Avser regeringen genomföra en fördjupad analys av hur denna
            verksamhet är organiserad i kommunerna och av vad som planeras
            för framtiden?
          </note>
          <note>
            13§ Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 22 november
          </note>
          <note type="speaker">
            1990/91:229 av Ulf Melin (m) till industriministern om typgodkännande
            av va-produkter:
          </note>
          <note>
            Forsheda AB är ett företag som har utvecklat ett system för renovering
            av vattenledningar. Det kallas för Tube-In. Företaget ansökte
            redan 1988
          </note>
          <note>
            hos Vatten- och avloppsföreningen (VAV) om ett typgodkännande
            av produkten. Eftersom det handlar om dricksvattenledningar så
            skall livsmedelsverket yttra sig om materialets inverkan på vattenkvaliteten.
            Trots att företaget vid åtskilliga tillfällen kontaktat livsmedelsverket
            och
          </note>
          <note>
            ''stött på'', så har man inte efter 2,5 års väntan varken fått
            något positivt eller negativt besked. Det enda man har fått till
            svar är: ''Vi har inte tid''.
          </note>
          <note>
            Däremot har man fått typgodkännande i andra länder som Danmark,
            England, Finland,
          </note>
          <note>
            Frankrike, Holland, Norge och Tyskland. Det som jag kan konstatera
            är, att i dessa länder så har man handlagt ärendet betydligt snabbare
            än vad som svenska myndigheter förmått göra. För svensk industri
            är det av vital betydelse att ha produkterna godkända i Sverige
            för att man skall kunna marknadsföra dem ännu effektivare på den
            internationella marknaden. I perspektivet att vi har en vikande
            konjunktur är det av största vikt att myndigheterna underlättar,
            i stället för att stjälpa svensk industris möjligheter att sälja
            sina produkter på exportmarknaden. Min fråga till industriministern
            är:
          </note>
          <note>
            Vilka åtgärder ämnar industriministern vidtaga för att minska
            handläggningstiden på den här typen av ärenden?
          </note>
          <note>
            1990/91:230 av Rune Backlund (c) till statsrådet
          </note>
          <note>
            Erik Åsbrink om momsen på vägfärjetrafiken:
          </note>
          <note>
            På olika håll i vårt land finns det vägfärjeleder som förbinder
            det allmänna vägnätet på fastlandet med vägnätet på öar i våra
            större insjöar och kustnära öar. Huvudmannaskapet varierar för
            dessa vägfärjor från statligt (vägverket) till kommunalt.
          </note>
          <note>
            Vägverkets färjor är avgiftsfria medan det i varierande grad
            förekommer avgifter på de övriga.
          </note>
          <note>
            Vägfärjor som i dag tar ut avgifter på bilar och passagerare
            kommer från den 1 januari 1991 att behandlas på samma sätt som
            kollektivtrafiken, dvs. beläggas med mervärdeskatt. Detta leder
            till att kostnaderna för resor till och från dessa öar stiger
            mycket kraftigt.
          </note>
          <note>
            Det vi i dagligt tal kallar kollektivtrafik, dvs. buss, tunnelbana
            och järnväg, har lite gemensamt med vägfärjorna. De är ju som
            namnet säger en del av vägnätet på samma sätt som vägbroar är
            det.
          </note>
          <note>
            Därför är det orimligt att man nu belägger dessa med moms. Dessutom
            förstärks ytterligare skillnaden mellan de som i dag åker på en
            led utan avgift och de som tvingas betala för att utnyttja en
            vägfärja.
          </note>
          <note>
            Är statsrådet beredd att medverka till att vägfärjorna undantas
            från den beslutade mervärdeskatten på kollektivtrafiken?
          </note>
          <note type="speaker">
            1990/91:231 av Alf Wennerfors (m) till kommunikationsministern
            om reflexstolpar och reflexlinjer:
          </note>
          <note>
            Under de senare decennierna har en anmärkningsvärt liten del
            av landets totala väganslag gått till Roslagen. Vägsystemet har
            för närvarande en skandalöst låg standard. Under den innevarande
            mörka, regniga och halkiga årstiden upplevs detta än mer trafikosäkert.
            Den politiska majoriteten jämte vägmyndigheterna får ta på sig
            en stor del av skulden till det ökade antalet trafikolyckor i
            Roslagen.
          </note>
          <note>
            De smala och krokiga vägarna och stora brister på bilarnas halv-
            och helljus minskar avsevärt trafiksäkerheten. I motsats till
            andra länder saknas dessutom reflex-stolpar och reflex-linjer
            i vägens ytterkant.
          </note>
          <note>
            Vill kommunikationsministern i väntan på den definitiva utbyggnaden
            av vägsystemet medverka till att reflex-stolpar och reflex-linjer
            ökar trafiksäkerheten?
          </note>
          <note type="speaker">
            1990/91:232 av Åsa Domeij (mp) till miljöministern om ersättningsreglerna
            i naturvårdslagen:
          </note>
          <note>
            Riksdagen försämrade drastiskt naturvården för några år sedan
            genom att ändra ersättningsreglerna i naturvårdslagen. Bakgrunden
            var att socialdemokraterna och centern gjorde upp om ny planlagstiftning.
            Numera skall ersättning betalas ut när ''pågående markanvändning
            avsevärt försvåras inom berörd del av fastigheten''. Tidigare
            såg man till hur restriktionerna för markanvändningen drabbade
            hela fastigheten. Beslutet var mycket olyckligt eftersom pengarna
            för de naturvårdande myndigheterna räcker till mindre naturvård
            än tidigare. Det är möjligt att socialdemokraterna inte förstod,
            när beslutet fattades, hur kraftig försämringen skulle bli för
            naturvården.
          </note>
          <note>
            Är regeringen beredd att ändra ersättningsreglerna till de regler
            som gällde tidigare?
          </note>
          <note type="speaker">
            1990/91:233 av Åsa Domeij (mp) till jordbruksministern om marknadsföringen
            av ekologiskt odlade produkter:
          </note>
          <note>
            Under 80-talet har den ekologiska odlingen ökat kraftigt. En
            stor del av ökningen kom i slutet av 80-
          </note>
          <note>
            talet tack vare omställningsstödet till ekologisk odling. Som
            ett direkt resultat av stödet tiodubblades mängden spannmål. Även
            produktionen av potatis ökade kraftigt. Tyvärr kombinerades inte
            omställningsstödet med ett tillfälligt stöd till marknadsföring
            av ekologiskt odlade produkter. Ett överskott har uppstått eftersom
            grossister och butiker är tveksamma till att ta in nya produkter
            i relativt små volymer. Den märkliga situationen har uppstått
            att trots att det finns många konsumenter som vill köpa produkterna
            saknas KRAV-märkt mat oftast i butikerna.
          </note>
          <note>
            Ett tillfälligt marknadsföringsstöd under 3 år på ca
          </note>
          <note>
            5--6 miljoner skulle kunna hjälpa i gång försäljningen rejält.
            Pengarna skulle framför allt kunna användas till att arvodera
            butikskonsultenter, men också till att ta fram trycksaker. Finansieringen
            kan ordnas genom att regeringen beslutar omdisponera en mindre
            mängd av de pengar som ställts till Lantbruksstyrelsens förfogande
            för att informera om omställningen av jordbruket.
          </note>
          <note>
            Är regeringen beredd att satsa några miljoner per år av de pengar
            som ställts till Lantbruksstyrelsens förfogande för att satsa
            på marknadsföring av
          </note>
          <note>
            KRAV-märkta produkter?
          </note>
          <note>
            1990/91:234 av Åke Selberg (s) till kommunikationsministern om
            SJs lokverkstad i
          </note>
          <note>
            Boden:
          </note>
          <note>
            SJs trafikverkstad i Boden har fått nya direktiv att ta bort
            verksamhet i budget som motsvarar omkring elva tjänster. Det är
            reparationsarbetet på ellinjeloken som skall dras in. Verkstaden
            får behålla reparationerna på godsdieselloken.
          </note>
          <note>
            Beskedet har spritt misstämning och oro bland de anställda. Minskning
            av personalstyrkan vid lokverkstaden i Boden kommer att innebära
            en försämrad service på loken. Redan i dag har de anställda vid
            driftverkstaden full sysselsättning eftersom det inte finns något
            överskott på lok.
          </note>
          <note>
            De flesta tågen utgår från Boden. Loken går där också in för
            service, underhåll och reparation på driftverkstaden. Genom de
            nya direktiven om personalminskning kommer inte alla lokskador
            att hinnas med. Det betyder i sin tur fördröjningar och fördyringar,
            när arbetet måste utföras på annat håll. Därmed uteblir den väntade
            besparingen.
          </note>
          <note>
            Med hänvisning till ovanstående vill jag fråga statsrådet:
          </note>
          <note>
            Vilka åtgärder är statsrådet beredd att vidta för att sysselsättningen
            och personalstyrkan vid SJs lokverkstad i Boden skall kunna bibehållas
            på nuvarande nivå?
          </note>
          <note>
            1990/91:235 av Anna Horn af Rantzien (mp) till statsrådet Maj-Lis
            Lööw om de asylsökande
          </note>
          <note>
            Bulgarienturkarna:
          </note>
          <note>
            Vid mötet med hitresta Bulgarienturkar på
          </note>
          <note>
            Stockholms Central den 22 november framkom många obesvarade frågor,
            som både svenskar och
          </note>
          <note>
            Bulgarienturkar har rätt att få besvarade, varför jag vill fråga
            statsrådet Lööw:
          </note>
          <note>
            Vilken garanti finns för denna grupp att de vid återvändandet
            ej utsätts för repressalier av olika slag?
          </note>
          <note>
            1990/91:236 av Maria Leissner (fp) till statsrådet
          </note>
          <note>
            Maj-Lis Lööw om de asylsökande
          </note>
          <note>
            Bulgarienturkarna:
          </note>
          <note>
            Flera tusen av Bulgarienturkarna väntar nu på slutligt besked
            om asyl eller på att avvisning till
          </note>
          <note>
            Bulgarien skall verkställas. Många känner en stark oro för att
            bli illa behandlade vid återkomsten, t.ex.
          </note>
          <note>
            utestängas från möjligheten att få arbete, nekas tilldelning
            av matkuponger med mera som följd av att de sökt asyl i Sverige.
          </note>
          <note>
            Jag vill därför fråga invandrarministern om hon avser skaffa
            försäkringar hos bulgariska myndigheter om att Bulgarienturkarna
            inte kommer att diskrimineras vid hemkomsten.
          </note>
          <note type="speaker">
            1990/91:237 av Ingrid Hasselström Nyvall (fp) till statsrådet
            Lena Hjelm-Wallén om livsmedelshjälp till Sovjetunionen:
          </note>
          <note>
            Vid frågestunden den 20 november besvarade biståndsministern
            en fråga från mig angående
          </note>
          <note>
            Sveriges beredskap att snabbt sätta in livsmedelshjälp till Sovjetunionen
            vid en hotande hungerkatastrof.
          </note>
          <note>
            Biståndsministern avvisade i sitt svar alla planer på snabb hjälp
            och hänvisade bl.a. till långsiktiga insatser med kunskapsuppbyggnad.
          </note>
          <note>
            Senare samma dag informerade statsminister
          </note>
          <note>
            Ingvar Carlsson från Paris att Sverige förbereder snabb hjälp
            bl.a. i samarbete med andra länder och med ideella organisationer
            som Röda korset. Just sådana tankegångar från min sida avvisades
            av biståndsministern.
          </note>
          <note>
            Jag vill fråga om biståndsministern i dag instämmer i statsminister
            Carlssons uttalande?
          </note>
          <note>
            den 23 november
          </note>
          <note type="speaker">
            1990/91:238 av Annika Åhnberg (v) till jordbruksministern om
            ersättningen för landskapsvård:
          </note>
          <note>
            I samband med riksdagens livsmedelspolitiska beslut våren 1990
            inrättades en ersättning för landskapsvård. Samtidigt höjdes anslaget
            till det redan befintliga stödet för naturvårdsåtgärder i odlingslandskapet
            (NOLA). Kontrakt för sådana åtgärder sluts oftast på flerårsbasis.
            En betydande oklarhet råder nu kring denna anslagshöjning. Det
            behövs därför förtydligas att NOLA-anslagen även fortsättningsvis
            skall ligga på den högre nivån.
          </note>
          <note>
            Dessutom påverkas båda anslagen eventuellt av skatteuppgörelsen
            mellan s och fp.
          </note>
          <note>
            Naturvårdsersättningen liksom landskapsersättningen är ju ersättning
            för en utförd tjänst. Innebär det att momsplikt uppstår. Eftersom
            såväl NOLA, som landskapsvården är mycket angelägna uppgifter
            är det önskvärt med ett klarläggande av innebörden i riksdagens
            beslut.
          </note>
          <note>
            Jag vill därför fråga jordbruksministern:
          </note>
          <note>
            -- Avser regeringen reda ut oklarheterna beträffande NOLA och
            den nya landskapsvårdande ersättningen?
          </note>
          <note>
            1990/91:239 av Jan-Olof Ragnarsson (v) till statsrådet Maj-Lis
            Lööw om tillämpningen av utlänningslagstiftningen:
          </note>
          <note>
            Regeringen har beslutat att ändra den s.k.
          </note>
          <note>
            barnpraxisen i asylärenden. Enligt tidigare gällande praxis beviljades
            normalt uppehållstillstånd för barnfamiljer som inte fått ett
            slutgiltigt beslut från regeringen inom ett år räknat från ansökningstillfället.
            Nu skall den särskilda praxisen bara gälla dem som inte fått ett
            avvisningsbeslut från invandrarverket inom samma tidsrymd.
          </note>
          <note>
            Det är uppenbart att orsaken till denna ändring av barnpraxisen
            är att många ärenden som gäller
          </note>
          <note>
            Bulgarien-turkar och snart skall avgöras av regeringen är äldre
            än ett år. Att på detta slumpmässiga och oförutsägbara sätt ändra
            förutsättningarna för beslut som många gånger är livsavgörande
            för människor är oacceptabelt.
          </note>
          <note>
            Är regeringen beredd att vidta åtgärder för att undvika en fortsatt
            ryckighet och oförutsägbarhet i tillämpningen av utlänningslagstiftningen?
          </note>
          <note type="speaker">
            1990/91:240 av Roy Ottosson (mp) till miljöminister Birgitta
            Dahl om sänkt svavelhalt i bunkeroljor:
          </note>
          <note>
            Sjöfarten står för ca 10 % av de totala svaveldioxidutsläppen
            i Sverige. Någon direkt reglering av svavelhalten i de förbränningsoljor,
            främst bunkeroljor, som används i sjöfart finns inte. Särskilt
            allvarliga är de stora utsläpp som de stora färjorna mellan de
            nordiska länderna ger upphov till. En stark miljöopinion har tvingat
            fram frivillig övergång till svavelfattigare oljor på en rad svenska
            färjor. Dessvärre har inte alla konkurrenter i våra nordiska grannländer
            följt efter.
          </note>
          <note>
            Svavelfattig olja är dyrare än svavelrik olja, vilket i sin tur
            leder till att dessa illojala konkurrenter får ekonomiska fördelar.
            Risken är därför uppenbar att även de rederier som frivilligt
            gått över till lågsvavlig olja anser sig tvingade att återgå till
            högsvavlig olja. Det är därför uppenbart att det behövs bilaterala
            eller nordiska avtal som radikalt begränsar svavelinnehållet i
            de förbränningsoljor som används i färjetrafiken.
          </note>
          <note>
            -- Vad har regeringen gjort för att åstadkomma radikala begränsningar
            av svavelhalten i förbränningsoljor för färjetrafik i Norden,
            och när kan vi förvänta oss att bilaterala eller nordiska avtal
            kan komma till stånd?
          </note>
          <note type="speaker">
            1990/91:241 av Åsa Domeij (mp) till jordbruksminister Mats Hellström
            om förmalningsavgiften på odlad spannmål:
          </note>
          <note>
            Det ekologiska vetemjölet måste konkurrera med det konventionellt
            odlade mjölet som är betydligt billigare. Viktiga orsaker till
            den stora prisskillnaden är att det konventionellt odlade mjölet
            säljs i mycket stora volymer och ofta prisdumpas för att använda
            som lockvara. Ett sätt att snabbare få igång försäljningen av
            ekologiskt odlat spannmål är att slopa förmalningsavgiften.
          </note>
          <note>
            Är regeringen beredd att slopa förmalningsavgiften för ekologiskt
            odlad spannmål?
          </note>
          <note type="speaker">
            1990/91:242 av Lennart Brunander (c) till miljöminister Birgitta
            Dahl om CFC-avvecklingen:
          </note>
          <note>
            ''Vi saknar faktiskt vetenskaplig information om vad vi tar oss
            för när vi nu skickar ut dessa kemikalier i atmosfären. Och hur
            ska vi då kunna avgöra om CFC-ersättningarna är bra eller inte.''
          </note>
          <note>
            Så uttrycker sig kemiprofessorn Eric Banks i en intervju i Dagens
            Nyheter. Centern har tidigare i motioner varnat för riskerna att
            man ersätter CFC
          </note>
          <note>
            med andra miljöfarliga föreningar. Jag vill mot denna bakgrund
            fråga miljöministern:
          </note>
          <note>
            Vad avser regeringen vidta för åtgärder för att tillse att CFC-avveckling
            inte leder till ytterligare miljöproblem?
          </note>
          <note>
            14 § Kammaren åtskildes kl. 12.47.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 5 §
          </note>
          <note>
            anf. 31 (delvis) och
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
