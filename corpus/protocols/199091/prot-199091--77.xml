<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--77</head>
          <docDate when="1991-03-13">1991-03-13</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 7 mars.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1990/91:118 till justitieutskottet
          </note>
          <note>
            1990/91:122 till konstitutionsutskottet
          </note>
          <note>
            Motionerna
          </note>
          <note>
            1990/91:So43--47 till socialutskottet
          </note>
          <note>
            3 § Den ekonomiska politiken och budgetregleringen
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1990/91:FiU20 Den ekonomiska politiken och budgetregleringen
            (prop. 1990/91:100 delvis).
          </note>
          <note type="speaker">
            Anf. 1 LARS TOBISSON (m):
          </note>
          <note>
            Herr talman! Finansutskottets socialdemokrater är i det nu aktuella
            betänkandet påfallande pessimistiska beträffande världsekonomins
            utveckling. Möjligen är det ett försök att ursäkta de dystra utsikterna
            för Sveriges del. Men sedan kriget i Irak avslutats och risken
            för höjda oljepriser undanröjts, kan enligt min uppfattning det
            tidigare av bl.a. OECD förutspådda uppsvinget i t.ex. USA
          </note>
          <note>
            och Storbritannien komma till stånd mot slutet av året. Med fortsatt
            goda utsikter på den europeiska kontinenten, främst i Tyskland,
            samt i Japan skulle därmed den stadiga tillväxt som präglat västvärlden
            under 1980-talet kunna återtas.
          </note>
          <note>
            Denna mera positiva bedömning betyder emellertid inte någon nämnvärd
            lättnad för
          </note>
          <note>
            Sveriges del. Den nedgång som startade tidigare i vårt land än
            på de flesta andra håll kommer här att bli både djupare och mer
            långvarig. Orsaken är de grundläggande strukturfel som socialdemokraterna
            i skydd av den stora devalveringen länge kunde undvika att ta
            itu med. Det ekonomiska sönderfallet har inte fortskridit lika
            långt som i
          </note>
          <note>
            Sovjetunionen, där man för i år förutser en produktionsminskning
            med 11 %. Men den tredje vägens ekonomiska politik har ändå fört
            Sverige till ett läge, där även vår ekonomi krymper i reala termer.
            Och den vändpunkt som regeringen i finansplanen trodde sig skönja
            mot slutet av året måste tyvärr flyttas en bra bit framåt i tiden.
          </note>
          <note>
            Ett viktigt inslag i socialdemokraternas rosenröda förhoppningar
            är att inflationen snabbt skall avta för att redan före årets
            utgång ligga under genomsnittet i EG. Men när nästa månadssiffra
            för konsumentprisindex redovisas, kommer den att innebära en ytterligare
            markant uppdragning av inflationstakten till ca 12 %. Och all
            erfarenhet visar att det tar tid att från en så hög nivå krympa
            ner prisstegringen till mindre än hälften. Många prissättare kommer
            att se sig tvugna att söka kompensation för alla de kostnadsökningar
            som under resten av året gör sig påminda, som en följd av skatteomläggningen.
          </note>
          <note>
            Mycket kommer också att hänga på vilken beslutsamhet regeringen
            visar i kampen mot inflationen. Finansutskottets socialdemokrater
            gör ett försök att undanröja den motsättning som föreligger mellan
            finansplanens utfästelser i detta avseende och valplattformens
            löften om att full sysselsättning skall förbli det allt överordnade
            målet. Den omfattande polemiken mot den moderata partimotionen
            på denna punkt framstår dock som förfelad, när det i utskottsbetänkandet
            till slut ändå konstateras att på kort sikt kan den av oss påtalade
            målkonflikten uppträda. Något annat vore också konstigt i en situation
            där arbetsmarknadsstyrelsen förutspår en öppen arbetslöshet på
            4 % mot slutet av 1991.
          </note>
          <note>
            Frågan är nu hur socialdemokraterna i regering och riksdag kommer
            att reagera på arbetsmarknadsstyrelsens begäran om ytterligare
            drygt 10 miljarder kronor att läggas till de över 11
          </note>
          <note>
            miljarder som redan föreslagits för arbetsmarknadspolitiska åtgärder
            nästa budgetår. I
          </note>
          <note>
            det betänkande vi nu diskuterar visas en viss förståelse för
            sådana krav. Det sägs t.o.m. att man är beredd att sätta in det
            som inte enbart kallas marknadsanpassade medel för att bekämpa
            arbetslöshet och inflation. Får jag fråga finansutskottets ordförande
            vad ni då tänker på --
          </note>
          <note>
            är det på lagstiftning om prisstopp, på lönereglering eller på
            förbud mot friställningar?
          </note>
          <note>
            Ytterligare en fråga som inställer sig är hur det skall gå med
            den av finansministern så omhuldade budgetbalansen. Regeringen
            har redan tvingats föreslå ökade utgifter för t.ex. det extra
            pensionstillägget och dessutom minskade besparingar, bl.a. genom
            att arbetsskadeförsäkringens samordning med sjukförsäkringen inte
            blir av. Skulle man nu också satsa hårt på konstlade jobb genom
            AMS, betyder det inte bara ökade statsutgifter. Det innebär dessutom
            ett återfall i det slags ackommoderande politik som får talet
            om att prioritera kampen mot inflationen att framstå som rent
            munväder.
          </note>
          <note>
            Herr talman! Ett större problem för folkhushållet än ett eventuellt
            blivande budgetunderskott är det stora och snabbt växande underskottet
            i bytesbalansen. Finansutskottets socialdemokrater noterar att
            det enligt finansplanen skulle stiga till ca
          </note>
          <note>
            50 miljarder kronor i år och 60 miljarder 1992, vilket då skulle
            motsvara 4 % av bruttonationalprodukten. Men det tycks inte vålla
            dem någon nämnvärd oro. Jag har tidigare uttalat förvåning över
            det lättsinne med vilket även finansministern betraktar denna
            utveckling. Enligt min mening har vi här att göra med en kraftig
            sprängladdning, till vilken den redan antända stubintråden inte
            kan vara hur lång som helst.
          </note>
          <note>
            En bankekonom hos Gota har nyligen påvisat att för att återställa
            balansen krävs det en ökning av exporten med 80 miljarder kronor
            eller, uttryckt på annat sätt, med 25 %. Det krävs en överföring
            av
          </note>
          <note>
            130 000 människor från framför allt den offentliga sektorn till
            industrin samt nyinvesteringar för runt
          </note>
          <note>
            130 miljarder kronor. Det är inte precis i den riktningen utvecklingen
            går just nu. Den invändning som kan göras mot dessa beräkningar
            är att sådana här gigantiska förändringar snarast innebär en underskattning
            av problemets omfattning. Hur tänker sig Hans Gustafsson och
          </note>
          <note>
            Allan Larsson få till stånd en vändning av detta slag? Är ni
            beredda till långtgående omprövningar av den egna ideologin, som
            kommer att ställa vad som redan åstadkommits i den vägen fullständigt
            i skuggan?
          </note>
          <note>
            Ärligt talat tror jag inte det. Det skall medges att ni på sistone
            har anammat många gamla moderata förslag: sänkta marginalskatter,
            minskad kompensationsnivå i sjukförsäkringen, närmande till EG,
            ingen kärnkraftsavveckling under 1990-
          </note>
          <note>
            talet, Öresundsbro och reklam i en fristående tredje markbunden
            TV-kanal, för att bara nämna några exempel. Men även om hjärnan
            säger er att detta är nödvändigt, märks det så tydligt att hjärtat
            inte är med.
          </note>
          <note>
            Detta belyses av den socialdemokratiska synen på
          </note>
          <note>
            Sveriges framtida förhållande till EG. Det är inte bara det att
            tanken på medlemskap plötsligt dök upp i ett krisprogram som ett
            sätt att få stopp på spekulationer om en svensk devalvering. Under
            senare tid har dessutom ledande företrädare för partiet, bl.a.
            Stig Malm och Ingvar Carlsson, börjat säga att en svensk ansökan
            om att bli medlem i EG
          </note>
          <note>
            inte innebär något ställningstagande för ett sådant medlemskap.
            Till raden av sådana tvetydigheter läggs nu uttalandet i finansutskottets
            betänkande, där socialdemokraterna efter att ha erinrat om riksdagens
            beslut om att Sverige skall ansöka om
          </note>
          <note>
            EG-medlemskap säger att ''förhandlingar får visa på vilket sätt
            Sverige blir delaktigt i den europeiska integrationen''. På vilket
            sätt då? Vad menas egentligen? Var för finansutskottets ordförande
            riksdagsbeslutet om en medlemsansökan bara ett taktiskt utspel,
            som nu kan avvaras sedan riksbankschefen förklarat att delvaveringsoron
            har försvunnit? Tror Hans Gustafsson att det går att skapa det
            goda näringsklimat som krävs för att få ordning i våra utrikesaffärer,
            om man börjar sväva på målet i EG-frågan?
          </note>
          <note>
            En orsak till att denna finansdebatt har fått skjutas en vecka
            framåt i tiden är att finansministern förra onsdagen i stället
            for till Bryssel. Där skall han enligt Dagens Industri ha sagt
            att en anknytning av kronan till den europeiska växelkursmekansimen
            blir aktuell i april. Ja, det låter intressant för oss moderater
            som började förorda en sådan åtgärd redan i mitten av 1980-talet.
            Hade det skett då, skulle både inflationstakt och räntenivå i
            dag ha varit avsevärt lägre. Men varför vänta till i april eller
            senare? Genom att hålla fast vid valutakorgen har kronan fram
            till helt nyligen kunnat smygdevalveras genom dollarns kursnedgång.
            Men de senaste dagarna har dollarn stigit kraftigt, och det betyder
            att kronan i praktiken revalveras mot
          </note>
          <note>
            D-marken. Var och en förstår att det inte sker i samstämmighet
            med utvecklingen av konkurrenskraften i våra båda länder. Därför
            är det hög tid att genomföra den anknytning av kronan till ecun
            som bl.a. får till effekt att räntemarginalen gentemot utlandet
            kan minskas avsevärt.
          </note>
          <note>
            Herr talman! För att Sverige skall kunna få fart inte nödvändigtvis
            under galoscherna men väl utefter
          </note>
          <note>
            Europavägen måste det rekordhöga skattetrycket sänkas. När gränshindren
            i Europa avvecklas kommer det att uppstå en marknadsmässig skattekonkurrens
            mellan länderna. Kapital, handel och så småningom även kvalificerad
            arbetskraft kommer att söka sig dit där behandlingen är bäst.
          </note>
          <note>
            Ett problem för vårt land blir då inte bara det perifera läget.
            I den internationella skatteligan befinner sig ju Sverige i fullkomlig
            särklass. För att få ned skattetrycket till tvåan Danmarks nivå
            måste uttaget här hemma sänkas med nära 100 miljarder kronor.
            Till genomsnittet inom EG är avståndet nästan 250 miljarder. Det
            är således många skatter som är för höga. Men de mest skadliga
            måste sänkas först.
          </note>
          <note>
            Eftersom kapitalet rör sig lättast över gränserna är det mycket
            olyckligt att skatterna på företagande och sparande genom skatteomläggningen
            höjts med bortåt 40 miljarder. Genomförs dessutom det aktuella
            förslaget beträffande förmögenhetsskatten, försvåras småföretagandet
            ytterligare i vårt land. Det vore välkommet och välgörande för
            investeringsviljan om finansministern här och nu kunde meddela
            att detta hot aldrig blir verklighet. Det vore ännu bättre om
            han samtidigt ville ta tillbaka de avancerade socialiseringsplaner
            som förts på tal i form av ändrade placeringsregler för AP-fonden
            och så sent som i går eftermiddag lär ha beskrivits för den socialdemokratiska
            riksdagsgruppen. Gör han inte det, skall han veta att dessa beslut
            blir de första som en ny borgerlig regering river upp innan året
            gått till ända, samtidigt som vi beslutar att sätta den borgerliga
            planen för löntagarfondernas avveckling i verket.
          </note>
          <note>
            Ett politiskt beslut om harmonisering inom EG av mervärdeskatten
            förfaller ligga långt borta.
          </note>
          <note>
            Därmed kan handeln väntas söka sig dit där momsen är lägst. Sverige
            måste därför generellt sänka den indirekta beskattningen under
            de närmaste åren. Och skulle man ta på sig den administrativa
            bördan av en differentiering, är det knappast momsen på mat som
            borde sänkas först.
          </note>
          <note>
            Större problem erbjuder skillnader i skatteuttag på dyrare kapitalvaror,
            som det lönar sig att gå över gränsen för att köpa de få gånger
            det blir aktuellt.
          </note>
          <note>
            Med hänsyn till det höga kostnadsläget i Sverige blir det dessutom
            nödvändigt att sänka den osynliga skatten på arbete, dvs. de delar
            av socialförsäkringsavgifterna som är ren skatt.
          </note>
          <note>
            Eftersom hela inkomstskatten i många länder är lägre än bara
            vår kommunalskatt, måste det kommunala skattestoppet bestå och
            förutsättningar skapas för successiva sänkningar av utdebiteringen.
          </note>
          <note>
            Jag vill i detta sammanhang fråga finansministern vad han avser
            att göra för att uppfylla det ursprungliga löftet att bara en
            av tio inkomsttagare skall behöva betala statlig inkomstskatt.
            Färska uppgifter tyder ju på att så många som fyra av tio heltidsarbetande
            nu måste räkna med en marginalskatt på 50 %.
          </note>
          <note>
            Herr talman! En kraftig sänkning av skattetrycket är inte längre
            bara ett önskvärt mål i en avlägsen framtid. Förr brukade man
            gå igenom den offentliga utgiftssidan för att se vad som möjligen
            kunde avvaras, och detta satte gränsen för vilka skattesänkningar
            som kunde komma i fråga. Men så blir inte längre fallet när kapital,
            och framför allt människor, kan röra sig fritt i ett gränslöst
            Europa.
          </note>
          <note>
            Vi måste då börja med att se på skattesidan för att klara ut
            vilka sänkningar som av konkurrensskäl oundgängligen måste genomföras.
            Den listan kommer att bli lång och omfatta stora belopp på kort
            tid. Men vi har inget val. Och skattesänkningarnas storlek blir
            i sin tur avgörande för vilka besparingar som måste göras bland
            de offentliga utgifterna.
          </note>
          <note>
            Några försiktiga drag med osthyveln kommer då inte att räcka.
            Det krävs mera grundläggande förändringar av den offentliga verksamheten,
            där avreglering måste vara en ledstjärna. Inte minst gäller det
            att bryta de offentliga monopolen på tjänster som barnomsorg,
            utbildning och vård. Det har alltid förundrat mig att samma socialdemokrater
            som länge av effektivitetsskäl undvikit att förstatliga industriföretag
            så envist försvarar planhushållning och kommandoekonomi när det
            gäller att tillhandahålla sådana tjänster som verkligen förutsätter
            nära relationer mellan människor.
          </note>
          <note>
            Vägledande bör vara principen att staten inte skall ägna sig
            åt sådant som lika bra eller bättre kan utföras i enskild regi.
            Det betyder att offentligt ägda tillgångar i form av företag,
            skogsmark och bostäder bör privatiseras. Det kapital som därvid
            frigörs måste till betydande del återinvesteras i den under senare
            år sorgligt eftersatta infrastrukturen.
          </note>
          <note>
            Det handlar här om kommunikationsnät lika väl som om högre utbildning
            och forskning. Behovet är stort, eftersom socialdemokraterna,
            när tillväxten har uteblivit och konkurrensen om de offentliga
            resurserna har hårdnat, konsekvent har givit företräde åt en utbyggnad
            av de stora bidragssystemen. Men här -- liksom när det gäller
            försvar, rättsväsen och polis -- rör det sig just om uppgifter
            som i princip ingen annan än staten kan sköta. Och då måste vi
            politiker se till att det fungerar.
          </note>
          <note>
            Herr talman! Vad jag här redovisat är huvudpunkterna i den ekonomiska
            politik som krävs för att Sverige åter skall beträda vägen mot
            tillväxt och ökad välfärd. I betydande utsträckning föreligger
            det enighet om detta program mellan de borgerliga partierna. Det
            gäller naturligtvis i den fråga som på ett grundläggande sätt
            skiljer oss från socialister, nämligen förordet för enskilt sparande
            framför offentligt. Men det finns också en grundläggande samsyn
            beträffande det ekonomiska läget och de åtgärder som krävs för
            att vända utvecklingen rätt igen. De frågor där centerpartiet
            avviker är av den karaktären att de kommer att vara undanröjda
            eller enligt min mening hanterliga när vi har nått fram till september
            månad.
          </note>
          <note>
            Moderata samlingspartiet och folkpartiet har i långa stycken
            gemensamma reservationer. Det gäller inte bara de allmänna riktlinjerna
            för den ekonomiska politiken utan även principerna för budgetpolitiken.
            Därmed har vi byggt vidare på det program som Carl Bildt och Bengt
            Westerberg skisserade i höstas och som kommer att kompletteras
            och preciseras ytterligare innan riksmötet är slut. Om någon invänder
            att det ändå inte kommer att samla en majoritet, vill jag påminna
            om att det enligt samstämmiga opinionsmätningar i alla fall har
            åtskilligt större stöd än vad de för närvarande har som ännu så
            länge kan formulera finansutskottets betänkanden.
          </note>
          <note>
            Med det anförda yrkare jag, herr talman, bifall till reservationerna
            1, 11, 18 och 32, vilka kan sägas utgöra ett väl avvägt urval
            av de reservationer som utskottets moderater har ställt sig bakom.
          </note>
          <note type="speaker">
            Anf. 2 ANNE WIBBLE (fp)
          </note>
          <note>
            Herr talman! För litet drygt en månad sedan diskuterades denekonomiska
            politiken i den allmänpolitiska debatten. Även den debatten utgick
            från regeringens finansplan och oppositionens motioner. Vad som
            därefter har hänt är egentligen bara att höstens val har kommit
            en månad närmare. Resultatet har blivit att finansutskottets betänkande
            nr 20, som dagens debatt handlar om, är motsägelsefullt och oklart.
          </note>
          <note>
            Jag vill ta detta tillfälle i akt att begära klarare besked från
            utskottets talesman och från finansministern.
          </note>
          <note>
            På vissa ställen i betänkandet sägs att problemen på arbetsmarknaden
            kommer att finnas kvar under de närmaste åren. På andra ställen
            sägs att lågkonjunkturen blir kort. Vilket gäller?
          </note>
          <note>
            Försvinner problemen snabbt, eller tar det lång tid?
          </note>
          <note>
            På vissa ställen sägs klart ut att kostnadsproblemen beror på
            att regeringen inte har gjort något åt överhettningen. På andra
            ställen sägs att det gick så bra under 80-talet att det bara blev
            så att inflationen ökade. Vilket gäller? Erkänner regeringen något
            ansvar eller inte?
          </note>
          <note>
            På vissa ställen sägs att regeringens politik är i stort sett
            densamma som de borgerliga partiernas. På andra ställen påstås
            att krisen har kommit därför att oppositionen har röstat ner regeringens
            förslag i riksdagen. Vilket gäller?
          </note>
          <note>
            Ibland sägs att företagen måste få goda förutsättningar för produktion
            och sysselsättning.
          </note>
          <note>
            På andra ställen andas stor förståelse för en ny jättesocialisering
            genom att låta AP-fonderna köpa upp företagen. Hur går detta ihop?
            Vad gäller?
          </note>
          <note>
            I finansplanen beskrevs det ekonomiska läget i huvudsak ganska
            korrekt. Temat var att läget präglas av djupa problem. Men i finansutskottets
            betänkande är problemen nedtonade. Nu finns knappast några strukturella
            problem, utan det handlar om en ''vanlig'' lågkonjunktur. Det
            hävdas dessutom att denna lågkonjunktur kan bli kortvarig. Det
            finns också en rad uttalanden på senare tid från regeringens medlemmar
            med statsministern i spetsen på temat ''det har redan vänt''.
            Detta är enligt min uppfattning i grunden fel.
          </note>
          <note>
            Det motsägs också indirekt av de prognoser över den kommande
            utvecklingen som ges i betänkandet, men det är bara ytterligare
            ett tecken på oklarheterna.
          </note>
          <note>
            Låt mig därför fråga utskottets talesman, denna gång inte ordföranden
            utan Roland Sundgren, om det är hans uppriktiga mening att påståendet
          </note>
          <note>
            ''lågkonjunkturen blir kort'' -- det står på s. 34 om han vill
            bli kollad -- är förenligt med prognoser över arbetslösheten som
            visar på nivåer aldrig tidigare skådade i Sverige -- upp mot 4
            % 1992 enligt utskottet självt och än högre enligt andras bedömningar.
            Om cirka ett år kan det finnas över
          </note>
          <note>
            200 000 personer i Sverige som inte kan få arbete.
          </note>
          <note>
            Det är då närmast skandalöst att påstå att
          </note>
          <note>
            ''lågkonjunkturen blir kort''.
          </note>
          <note>
            Även Allan Larsson driver nu temat att utvecklingen har vänt.
            Krisen är över -- det är det intryck som tydligen skall förmedlas.
          </note>
          <note>
            Detta är utomordentligt lättsinniga uttalanden som, såvitt jag
            kan förstå, görs i rent politiskt syfte och rimligen mot bättre
            vetande. Regeringen och
          </note>
          <note>
            Allan Larsson måste faktiskt veta att de ekonomiska problem som
            skapats under lång tid inte hux flux försvinner på mindre än ett
            kvartal.
          </note>
          <note>
            Man måste fråga sig vilken verklighet regeringens medlemmar lever
            i, läser ni inte tidningarna? Volvo säger upp 1 550 personer,
            SAAB permitterar 600
          </note>
          <note>
            personer -- över 11 000 personer varslades om permitteringar
            under februari. Utskottet talar självt på om om en arbetslöshet
            på 4 % -- en för
          </note>
          <note>
            Sverige helt unik nivå. I dag står att läsa i Dagens
          </note>
          <note>
            Nyheter att nära 35 000 ungdomar är utan jobb.
          </note>
          <note>
            Låg mig citera Svenska Handelsbankens senaste prognos från februari
            i år: ''Sverige skall alltså omvandlas från ett höginflationsland
            till ett låginflationsland. Detta innebär att vi har en relativt
            lång anpassningsperiod framför oss.''
          </note>
          <note>
            Handelsbanken fortsätter: ''Tillväxten under 1992
          </note>
          <note>
            och första halvan av 1993 blir mycket låg och man kan närmast
            tala om en stagnation, med hög arbetslöshet (5 à 6 procent).''
            Denna utveckling karaktäriserar Handelsbankens ekonomer som
          </note>
          <note>
            ''relativt positiv'', och den förutsätter att politiken inriktas
            på att skapa ett klimat som är gynnsamt för företagande och investeringar.
          </note>
          <note>
            Industriförbundet lade i februari fram sin mest pessimistiska
            rapport någonsin. Antalet anställda inom industrin väntas minska
            med 50 000--60 000
          </note>
          <note>
            personer i år. Mot slutet av innevarande år skulle industrin
            då sysselsätta 150 000 personer färre än i juni 1989.
          </note>
          <note>
            Regeringens tal om att utvecklingen har vänt kan faktsikt bara
            tolkas som att den har givit upp hoppet att förbli i regeringsställning
            efter valet. I
          </note>
          <note>
            oppositionsställning vill socialdemokraterna sedan kunna skylla
            de ekonomiska problemen på den nya regeringen. Det är i och för
            sig intressant med denna insikt om oförmågan att vinna väljarstöd
            för den egna politiken. Men sådana uttalanden bidrar till att
            förstöra det krismedvetande som finns, och det är faktiskt både
            oansvarigt och lättsinnigt.
          </note>
          <note>
            Av utskottets betänkande framgår det tydligt, åtminstone på några
            ställen, att den kraftiga försämringen av det ekonomiska läget
            som nu pågår är en direkt följd av regeringens politik. Det står:
            ''En av huvudorsakerna till denna snabba avmattning i den svenska
            ekonomin är de senaste årens överhettning på arbetsmarknaden.''
            Och det är regeringen som bär ansvaret för överhettningen på arbetsmarknaden.
          </note>
          <note>
            Samtidigt försöker socialdemokraterna nu att skylla ifrån sig
            på andra, särskilt på oppositionen i riksdagen. Om bara det s.k.
            stoppaketet med strejkstopp, lönestopp, prisstopp m.m. hade gått
            igenom i riksdagen skulle allt ha varit mycket bättre, sägs det.
            Allt är oppositionens fel som stoppade stoppaketet, har statsministern
            låtit påskina. Ibland säger man t.o.m. att om regeringen bara
            hade fått höja momsen med 2 % våren 1989
          </note>
          <note>
            skulle allt ha varit mycket bättre.
          </note>
          <note>
            Jag måste fråga Roland Sundgren om han verkligen tror att det
            är en politik med ännu högre skatter och löne- och strejkstopp
            som kan lösa Sveriges problem. Är det en sådan politik som socialdemokraterna
            skulle vilja föra om de mot förmodan fick majoritet i riksdagen?
          </note>
          <note>
            Till saken hör faktiskt också att regeringen alltid är ansvarig
            för den politik som faktiskt förs.
          </note>
          <note>
            Regeringen har valt att sitta kvar och föra denna politik, och
            då blir den också ansvarig för resultatet. Resultatet ser vi nu
            -- kraftigt stigande arbetslöshet.
          </note>
          <note>
            Mot denna bakgrund, herr talman, blir det närmast parodiskt att
            höra den ena efter den andra av regeringens medlemmar påstå att
            socialdemokraterna skulle vara det enda parti som värnar om sysselsättningen.
            Sanningen är ju den att efter en jättedevalvering och åtta års
            internationell högkonjunktur har den s.k. tredje vägens ekonomiska
            politik lyckats driva Sverige till ekonomisk kris.
          </note>
          <note>
            För att lösa denna kris krävs ett långvarigt och målmedvetet
            arbete byggt på en ny ekonomisk politik. Vi har rik erfarenhet
            av vad som inte kan göras, eftersom problemen sannerligen inte
            är nya.
          </note>
          <note>
            Alltför höga pris- och kostnadsökningar, som förstör konkurrenskraften
            och därför slår ut produktion och sysselsättning, har vi haft
            under lång tid. Under 1970-talet försökte vi lösa detta genom
            att expandera sysselsättningen i den offentliga sektorn, men den
            vägen är stängd. Den offentliga sektorn är redan alltför stor
            i Sverige.
          </note>
          <note>
            Under 1980-talet försökte vi lösa samma problem genom devalveringar.
            Den vägen är också stängd, både av hänsyn till EG och därför att
            Sverige annars skulle förbli ett land med stora prisökningar och
            höga räntor under hela 90-talet. Det framgår lustigt nog av dagens
            DN, där en av arkitekterna bakom jättedevalveringen 1982, Klas
            Eklund, hävdar att devalveringen har medverkat till den låga produktiviteten
            i industrin.
          </note>
          <note>
            Nu måste vi ta itu med problemen genom intern anpassning. Det
            är, som jag har nämnt, mycket oklart vad slags politik som finansutskottets
            socialdemokrater förordar i detta syfte. Först sägs -- jag skall
            upprepa några motstridiga påståenden -- att det råder stor enighet
            mellan socialdemokraterna och de borgerliga partierna. Så står
            det t.o.m. i sammanfattningen. Sedan försvinner uppenbarligen
            denna enighet, för några rader längre fram avstyrks motionerna
            med hänsyn till påstådd orättfärdig fördelningspolitik. Vidare
            tycks det egentligen, om man skall tro statsministern, vara fler
            momshöjningar, strejkstopp, lönestopp och sådant som socialdemokraterna
            skulle vilja genomföra om de bara kunde få majoritet.
          </note>
          <note>
            Det vore faktiskt tacknämligt om Roland Sundgren eller i varje
            fall Allan Larsson kunde klargöra vad för slags politik det egentligen
            är som socialdemokraterna tror kan föra Sverige ur den hemmagjorda
            krisen. De motsägelsefulla påståendena ger sannerligen inte intrycket
            av någon sammanhängande politik som kan skapa förtroende.
          </note>
          <note>
            Herr talman! I motsats till socialdemokraterna har folkpartiet
            liberalerna och moderata samlingspartiet, i långa stycken gemensamt
            med centern, redovisat en sammanhängande syn på de ekonomiska
            problemen och den politik som krävs för att bryta stagnationen.
            Den beskrivs i reservation 1. Jag skall passa på att nu yrka bifall
            till reservationerna 1, 11, 18 och 33.
          </note>
          <note>
            Målet för den politiken är att skapa riktiga jobb, stabila priser
            och lägre skatter. Detta förutsätter insatser över ett brett fält
            som regeringen uppenbarligen inte kan -- av hänsyn till LO --
            eller inte själv vill lägga fram.
          </note>
          <note>
            Låt mig ge några exempel. En av de viktigaste uppgifterna framöver
            är enligt min uppfattning att se över de olika socialförsäkringssystemen.
            De måste göras om så att det lönar sig att arbeta och så att utgiftsminskningarna
            ger utrymme för sänkt skatt. Den nuvarande utformningen av t.ex.
          </note>
          <note>
            arbetsskadeförsäkringen är ett ovanligt tydligt exempel på regler
            som har direkt negativ effekt. En rad beskrivningar finns om hur
            arbetsskadeförsäkringen motverkar rehabilitering, medverkar till
            att alltför många människor förtidspensioneras i onödan och slås
            ut från arbetsmarknaden. Dessutom drar den kostnader som ökar
            i rasande takt. Ett inslag i en förändring är en samordning av
            arbetsskadeförsäkringen med sjukpenningförsäkringen. Ett sådant
            förslag aviserades i budgetpropositionen. Därefter har Stig
          </note>
          <note>
            Malm och LO krävt att ersättningen inte får försämras, och då
            kan det inte bli någon samordning. Regeringen har hittills givit
            efter för
          </note>
          <note>
            LO. I utskottsbetänkandet påstår socialdemokraterna att det är
            ''tekniska kompletteringar'' som måste till. Jag vill ställa en
            enkel fråga, som kan besvaras med ja eller nej, till
          </note>
          <note>
            Roland Sundgren: Kommer det något förslag om arbetsskadeförsäkringen
            före valet?
          </note>
          <note>
            Mitt andra exempel gäller konkurrensen. Det finns en rad utredningar,
            inte minst från statens pris- och konkurrensverk, som visar att
            där konkurrensen är dålig stiger kostnader och priser snabbt.
            Den som verkligen vill uppmuntra en dämpning av inflationen borde
            alltså på alla sätt skapa mer konkurrens.
          </note>
          <note>
            Nu går emellertid statsministern ut med artiklar som rubriceras
            ''Håll tillbaka marknadskrafterna''
          </note>
          <note>
            och innehåller en stark plädering för bevarade monopol inom den
            offentliga tjänstesektorn. Att riva upp monopolen och skapa valfrihet,
            öka konkurrensen genom att uppmuntra enskilda alternativ, öka
            effektiviteten, ge mer valuta för skattepengarna och bredda arbetsmarknaden
            för kvinnor, något som vi borgerliga vill, påstås vara höjden
            av orättvisa. Vill vi verkligen ha Business
          </note>
          <note>
            Class i sjukvården?, frågar statsministern retoriskt.
          </note>
          <note>
            Nej, det vill vi inte. Men det är precis vad vi har i dag --
            i socialdemokraternas Sverige. För vem är det i dag som kan köpa
            sig före i sjukvårdskön genom att betala på privata sjukhus, t.ex.
          </note>
          <note>
            Sofiahemmet? Vem är det i dag som kan välja ett privat dagis
            för sina barn? Vem är det i dag som kan sätta sina barn i en privatskola,
            vars pedagogik passar en bättre? Jo, det kan bara den rike som
            har råd att betala både via skatten och genom höga avgifter, därför
            att de privata alternativen inte får samma ekonomiska villkor
            som offentlig vård, omsorg eller utbildning. Det är i socialdemokraternas
            Sverige som plånboken styr.
          </note>
          <note>
            Och hur kan ni påstå att konkurrens i produktionen av sociala
            tjänster är mindre viktig för att pressa kostnader än konkurrens
            i produktionen av t.ex.
          </note>
          <note>
            mat och kläder?
          </note>
          <note>
            Mitt tredje exempel gäller de riktiga jobben.
          </note>
          <note>
            Folkpartierna liberalerna accepterar inte att arbetslöshet används
            som ett medel i den ekonomiska politiken. Det räcker inte med
            arbetsmarknadspolitiska insatser, utan man måste skapa förutsättningar
            för ökad produktion och sysselsättning i företagen. Särskilt de
            mindre och medelstora företagen är viktiga, inte minst därför
            att de skapar sysselsättning i hela landet, inte bara i storstadsregionerna.
          </note>
          <note>
            En av de viktigaste åtgärderna för att underlätta för de mindre
            företagen är att ta bort skatten på deras arbetande kapital. Eftersom
            skatten på maskiner, byggnader, varulager och sådant som används
            i produktionen inte är avdragsgill, måste småföretagarna i dag
            ta ut nästan tre gånger skattebeloppet från företaget. Folkpartiet
            liberalerna anser att denna skadliga skatt helt skall tas bort.
            Men regeringen tycks vilja göra tvärtom --
          </note>
          <note>
            höja den.
          </note>
          <note>
            I de tre senaste debatterna med Allan Larsson har jag frågat
            honom om skatten på småföretagens arbetande kapital. Han har inte
            svarat. Nu vill jag faktiskt ha besked. Jag kan börja med att
            ge Roland
          </note>
          <note>
            Sundgren chansen att visa litet förståelse för småföretagandets
            villkor. Roland Sundgren är, såvitt jag vet, också suppleant i
            skatteutskottet.
          </note>
          <note>
            Från folkpartiet liberalerna har vi där väckt förslag om att
            slopa skatt på arbetande kapital. Jag undrar om Roland Sundgren
            är beredd att göra det och slänga den remissbehandlade promemorian
            om förmögenhetsskatten i papperskorgen.
          </note>
          <note>
            Papperskorgen är också, herr talman, den rätta platsen för de
            nya socialiceringsförslag i jätte format genom aktieköpande AP-fonder
            som man i
          </note>
          <note>
            Morgonekot i dag berättade om. Detta är enligt min uppfattning
            en direkt krigsförklaring mot privat företagsamhet i Sverige.
          </note>
          <note>
            Herr talman! Roland Sundgren och Allan Larsson kommer säkert
            att beskriva vad de anser vara bra förslag i den ekonomiska politiken.
            Jag tror visst att de och andra socialdemokrater gör så gott de
            kan.
          </note>
          <note>
            Men detta duger inte. Deras bästa är inte gott nog.
          </note>
          <note>
            Vad som behövs är en ny liberal ekonomisk politik.
          </note>
          <note>
            Jag kan förstå att detta är svårt för socialdemokrater. Liberal
            politik bedrivs bäst av den som är liberal i själ och hjärta.
            Därför måste
          </note>
          <note>
            Sverige få en ny regering.
          </note>
          <note type="speaker">
            Anf. 3 GUNNAR BJÖRK (c):
          </note>
          <note>
            Herr talman! Kriget i Mellanöstern mellan Irak och de allierade
            är över. Det är glädjande för såväl världsfreden som världsekonomin.
            Ett kortvariktigt krig förväntades visserligen aldrig ha starka
            effekter på den internationella konjunkturen, men kriget ledde
            ändå till osäkerhet och höjda inflationsförväntningar, vilket
            påverkade en redan försvagad konjunktur negativt.
          </note>
          <note>
            Hoppet har nu ökat, inte bara om fred i
          </note>
          <note>
            Mellanöstern, utan också om att den tämligen skarpa internationella
            konjunkturavmattningen blir något mjukare. Oljepriserna ha återgått
            till nivån före invasionen av Kuwait. Den förstärkning av Sveriges
            hemmatillverkade lågkonjunktur som den internationella avmattningen
            innebär bör därför nu bli något mindre.
          </note>
          <note>
            Bytesbalansen fortsätter dock att försvagas, eftersom vårt alltför
            höga pris- och kostnadsläge inte längre kompenseras av en internationell
            högkonjunktur.
          </note>
          <note>
            Den internationella himlen är alltså inte lika mörk som tidigare
            i år, men ingen dager synes än för den svenska ekonomin. Statistiken
            visar på en sämre utveckling än vad flertalet prognoser, inkl.
          </note>
          <note>
            finansplanen, räknat med.
          </note>
          <note>
            Tillväxten i ekonomin sjönk under andra halvåret
          </note>
          <note>
            1990 med 0,5 %.
          </note>
          <note>
            Arbetslösheten ökar kraftigt. I januari var arbetslösheten 2,3
            %. Redan till sommaren väntas den vara uppe i 3 %. Detta är alltså
            bara genomsnittssiffror. I utsatta regioner och inom vissa grupper
            t.ex. bland ungdomar, kommer arbetslösheten att vara väsentligt
            högre. Just när det gäller arbetslösheten är det farligt att använda
            riksgenomsnittssiffror, för de avspeglar inte människors vardag.
          </note>
          <note>
            Antalet varsel ökar.
          </note>
          <note>
            Orderingången och industriproduktionen sjunker.
          </note>
          <note>
            Såväl export som import avtar.
          </note>
          <note>
            12-månaderstalet när det gäller konsumentpriserna bör redan i
            februari ha stigit till ca 13 %. Det är mer än dubbelt så mycket
            som genomsnittligt i OECD, delvis beroende på skatteomläggningen.
          </note>
          <note>
            Räntorna har sjunkit något. Men Sverige tvingas fortsätta att
            ha ett räntegap gentemot omvärlden för att balansera valutaflödena.
          </note>
          <note>
            Enligt riksrevisionsverket kommer statsbudgeten för innevarande
            år att sluta på ett underskott med
          </note>
          <note>
            3,6 miljarder. Redan tidigare var det underliggande saldot enligt
            finansplanen minus 15,6 miljarder.
          </note>
          <note>
            Dessutom har regeringen, för att dölja sina misslyckanden gentemot
            pensionärerna, beslutat att anslå mer medel till KBT.
          </note>
          <note>
            Herr talman! Mot denna bekymmersamma bakgrund framstår regeringens
            och inte minst finansministerns hyllning till den egna politiken
            som närmast patetiskt. I DN-artikeln nyligen gör finansministern
            ''tummen upp för Sverige''. Enligt
          </note>
          <note>
            Allan Larsson är förtroendet för landet återskapat och näringslivet
            vill återigen investera i Sverige.
          </note>
          <note>
            Inte minst det sistnämnda är en märklig slutsats, med tanke på
            att hans egen finansplan förutspår att industriinvesteringarna
            minskar med 13 % i år.
          </note>
          <note>
            Enligt finansplanen och finansutskottets socialistiska majoritet
            bör vändpunkten i den svenska ekonomin kunna komma redan under
            innevarande år. Enligt vår uppfattning är detta ett rent önsketänkande.
          </note>
          <note>
            Denna uppfattning har vi också, tillsammans med moderata samlingspartiet
            och folkpartiet liberalerna, reserverat oss för i finansutskottets
            betänkande. Reservationens skrivningar beträffande synen på utvecklingen
            i Sverige överensstämmer för övrigt ordagrant mellan de tre partierna.
          </note>
          <note>
            I ett försök att styra bort debatten från den sittande regeringens
            misslyckande har Allan Larsson också under längre tid bedrivit
            propaganda gentemot de icke-socialistiska partiernas budgetalternativ.
          </note>
          <note>
            Enligt finansministern skapar dessa budgetalternativ sammantaget
            ett mycket stort budgetunderskott -- detta trots att såväl centern,
            folkpartiet liberalerna som moderaterna i sina alternativ redovisar
            stramare budgetar än regeringen.
          </note>
          <note>
            I sin iver att bevisa vad som skulle bevisas har finansministern
            räknat samman alla de förslag till skattesänkning och ökade utgifter
            som partierna föreslår var för sig, men däremot endast de besparingar
            som alla tre är överens om. Detta räknesätt är naturligtvis helt
            befängt.
          </note>
          <note>
            Finansministern attackerar också de enskilda partierna. Moderaterna
            är enligt Larsson sämst, därnäst centern. Folkpartiet är enligt
            departementet inte lika slösaktigt, vilket kan ha att göra med
            att folkpartiets budget innebär betydligt mindre ändringar av
            regeringens förslag än centerns och moderaternas budgetar. Jag
            tycker att
          </note>
          <note>
            Allan Larsson är skyldig att göra ett klarläggande.
          </note>
          <note>
            Han bör visa att han försökt förbättra sin räkneförmåga genom
            att förklara vad han egentligen står för efter de omräkningar
            som han förhoppningsvis har gjort.
          </note>
          <note>
            Efter att finansutskottets ledamöter till sist har fått ta del
            av departementets sammanställning, har vi kunnat konstatera att
            departementets sammanställning innehåller mycket stora brister.
          </note>
          <note>
            Centerns förslag till statsbudget för budgetåret
          </note>
          <note>
            1991/92 innebär ett i förhållande till regeringens budget förstärkt
            budgetsaldo. Om vårt förslag gick igenom skulle skattetrycket
            sänkas, liksom statens utgifter.
          </note>
          <note>
            Centerns förslag till statsbudget för budgetåret
          </note>
          <note>
            1991/92 innebär ett i förhållande till regeringens budget förstärkt
            budgetsaldo med över 2 miljarder kronor. Skattetrycket sänks med
            nära 6 miljarder kronor. Centerns största budgetsatsningar görs
            på infrastrukturella investeringar och sänkt skatt på nödvändig
            konsumtion genom införande av differentierad moms. De största
            utgiftsminskningarna gäller investeringsbidrag och sjukpenning
            vid utbildning.
          </note>
          <note>
            Herr talman! Jag använde mig tidigare av uttrycket
          </note>
          <note>
            ''ingen dager synes än'' beträffande svensk ekonomi. Jag kunde
            ha tillagt att ''när mörkret är som störst är dagen som närmast''.
            Valet i höst kan bli början till en ny gryning på det ekonomiska
            området.
          </note>
          <note>
            Centerns önskan är ett regeringsskifte med en ny regering baserad
            på en icke-socialistisk majoritet.
          </note>
          <note>
            En sådan regeringen är nödvändig för att klara av den mycket
            krävande uppgift som det kommer att bli att dels stabilisera ekonomin,
            dels ta itu med de grundläggande strukturproblemen och anpassningen
            av ekonomin till den snabba internationalisering som pågår.
          </note>
          <note>
            De icke-socialistiska partierna har i år nått en mer långtgående
            samstämmighet än något tidigare år under den gångna mandatperioden.
            Det gläder oss, och det medför att skrivningarna överensstämmer,
            så när som på ett par punkter där moderaterna och folkparitet
            gör tolkningar som går längre än tidigare riksdagsbeslut eller
            överenskommelser.
          </note>
          <note>
            Den ekonomiska politiken skall skapa förutsättningar för uthållig
            tillväxt och stigande välstånd. Politiken skall frambringa arbetstillfällen
            i stället för arbetslöshet, lägre prisökningar i stället för rekordhög
            inflation och lägre skatter i stället för höjt skattetryck.
          </note>
          <note>
            En första utgångspunkt för politiken skall vara att prioritera
            strukturproblemen i ekonomin. Pris- och löneökningstakten, bristen
            på inhemskt sparande och den låga tillväxten är utslag av grundläggande
            strukturella problem.
          </note>
          <note>
            När det gäller lönebildningen skall den skötas av arbetsmarknadens
            parter i fria förhandlingar utan direkt inblandning av statsmakterna.
            Samtliga de fyra största riksdagspartierna har dock under senare
            tid deltagit i riksdagsbeslut som förändrat förutsättningarna
            för löneförhandlingarna. Jag tänker bl.a. på skatteomläggningen
            och förändringen av sjukförsäkringen.
          </note>
          <note>
            Dessa fyra partier har därmed ett gemensamt ansvar för utfallet
            av avtalsrörelsen. Centern vill inte ha en tvångslagstiftning
            på arbetsmarknaden --
          </note>
          <note>
            det finns andra medel som kan användas. Ett exempel på sådana
            medel är ökade egna avgifter i arbetslöshetsförsäkringen. Ett
            stabiliseringsavtal är av vikt för att dämpa pris- och lönekostnadsutvecklingen,
            vilket inte innebär ett ja till statlig inkomstpolitik.
          </note>
          <note>
            En andra utgångspunkt för den ekonomiska politiken måste vara
            den pågående internationaliseringen av svensk ekonomi. Sverige
            skall delta i det europeiska samarbetet. Ett europeiskt samarbetsavtal
            mellan EFTA och EG
          </note>
          <note>
            samt svenskt medlemskap i EG ligger i linje med strävandena mot
            allsidig utveckling av samarbetet mellan Sverige och samtliga
            länder i Europa.
          </note>
          <note>
            Sverige bör lämna in en ansökan om medlemskap i
          </note>
          <note>
            EG under 1991. Centern står fast vid det beslut som fyra partier
            kom överens om i riksdagens utrikesutskott.
          </note>
          <note>
            En tredje utgångspunkt är omsorgen om personligt ägande och sparande.
            Personligt ägande är en förutsättning för en fungerande marknadsekonomi.
          </note>
          <note>
            För att ge utrymme för investeringar och förbättrad bytesbalans
            måste det totala sparande öka. Enskilt hushållssparande skall
            prioriteras.
          </note>
          <note>
            Jag vill i anslutning till detta också konstatera att centern
            och socialdemokraterna kommit överens om att tidigarelägga återbetalningen
            av de tillfälliga obligatoriska sparandet -- detta i kombination
            med möjlighet till extrainsättning på allemanssparandet.
          </note>
          <note>
            Det obligatoriska sparande kommer därmed i stor utsträckning
            att omvandlas till frivilligt sparande.
          </note>
          <note>
            Löntagarfonderna skall avskaffas och statliga företag säljas
            ut. Centern, moderaterna och folkpartiet har i gemensamma partimotioner
            angivit hur detta skall gå till. AP-fonden skall inte ges rätt
            till vidgade aktieplaceringar. Jag delar de synpunkter som Anne
            Wibble nyss anlade beträffande det förslag som presenterades i
            medierna i dag på morgonen. Papperskorgen är troligen den bästa
            platsen för förslaget. Vi tror inte på den typen av lösningar.
          </note>
          <note>
            Med dessa tre utgångspunkter följer även att den ekonomiska politiken
            bör inriktas enligt följande.
          </note>
          <note>
            Skattepolitiken skall leda till totalt sett en sänkning av skattetrycket.
            I första hand bör de skatter som har den mest negativa påverkan
            på samhällsekonomin, och skatter sammanhörande med nödvändig konsumtion
            som mat och boende, sänkas.
          </note>
          <note>
            En skatt som är direkt samhällsekonomiskt kontraproduktiv är
            förmögenhetsskatten på arbetande kapital i småföretag. Centern
            tar bestämt avstånd från de förslag till förändring av denna skatt
            som presenterats i en utredning i finansdepartementet. Dessa förslag
            innebär en skatteskärpning; enligt vår uppfattning skall skatten
            på arbetande kapital avskaffas.
          </note>
          <note>
            Sänkt skatt på nödvändig konsumtion innebär att centern förordar
            differentierad moms med sänkt skatt på mat och boende. Vi anser
            att det står klart att ett svenskt medlemskap innebär att vi måste
            sänka momsen på mat, åtminstone om samordningen av EGs skattepolitik
            genomförs enligt planerna. Den ökade internationaliseringen talar
            under alla förhållanden för att en differentierad moms, med sänkt
            skatt på mat, är nödvändig. Numera förordar också tidningen
          </note>
          <note>
            Aftonbladet på ledarsidan en sänkning av momsen på mat, precis
            vad centern, vänsterpartiet och miljöpartiet här i kammaren har
            förepråkat under en längre tid. Frågan är naturligtivs hur länge
            den socialdemokratiska regeringen tänker förhålla sig kallsinnig
            till en sänkning av matmomsen. Det vore värdefullt om finansutkottets
            ordförande här i dag gav besked på den punkten.
          </note>
          <note>
            Jag tror också att det med tanke på rättvisan ute i landet är
            viktigt att den kommunala skatteutjämningen förbättras. Merparten
            av de specialdestinerade statsbidragen måste överföras till skatteutjämningssystemet.
          </note>
          <note>
            Förnyelsen av den offentliga sektorn är en av de viktigaste strukturfrågorna
            just nu. Förnyelsen måste leda till ökad decentralisering, ökat
            personinflytande och avbyråkratisering.
          </note>
          <note>
            Förnyelsearbetet skall inriktas på att förena ökad valfrihet
            och jämlikhet. Den offentliga sektorn skall rikta sina resurser
            till det som är kärnan i det offentliga ansvaret.
          </note>
          <note>
            Sänkt skattetryck ställer krav på minskade offentliga utgifter.
            Förnyelsen av den offentliga sektorn kommer att skapa stora effektivitetsvinster
            på sikt, men det räcker inte. Det offentliga utgiftstrycket måste
            minskas även på andra sätt, exempelvis genom en bromsning av de
            kraftiga utgiftsökningarna när det gäller vissa socialförsäkringar,
            bl.a. sjukförsäkring, arbetsskadeförsäkring och förtidspension.
          </note>
          <note>
            Socialförsäkringarna skall i första hand ge grundtrygghet, med
            möjlighet till frivillig privat påbyggnadsförsäkring.
          </note>
          <note>
            Socialförsäkringarna skall utformas så, att de ger signaler om
            rätt beteende såväl till enskilda som till företag. Även det allmänna
            pensionssystemets finansiering måste ses över. Centerns reformförslag
            -- beskattad grundpension -- skulle förbättra standarden för de
            sämst ställda pensionärerna och minska deras beroende av bostads-
            och socialbidrag. Införande av grundpension måste -- när så kan
            ske -- självfallet finansieras fullt ut.
          </note>
          <note>
            Införande av lagfäst sjuklön måste kombineras med sänkta arbetsgivaravgifter.
            En samordning av sjukoch arbetsskadeförsäkringen bör genomföras.
          </note>
          <note>
            Därigenom kan betydande fördelar både för den enskilde och för
            samhället uppnås, främst genom en bättre arbetsmiljö och en snabbare
            rehabilitering. Frånvaro och ohälsa kan därmed minska.
          </note>
          <note>
            Långtidsarbetslöshet och permanent utslagning från arbetsmarknaden
            måste med all kraft motverkas. Det är viktigt med en väl fungerande
            arbetsmarknad, eftersom en sådan möjliggör lägre arbetslöshet
            vid en given inflationsnivå. Bland arbetsmarknadspolitiska åtgärder
            bör kompetenshöjande utbildning prioriteras.
          </note>
          <note>
            Beredskapsarbeten är dock bättre än passiva kontantstöd, som
            är en absolut sista utväg.
          </note>
          <note>
            Den kraftiga uppgången i arbetslösheten är ett stort misslyckande
            för den socialdemokratiska regeringen. Den är också ett resultat
            av regeringens oförmåga att komma till rätta med pris- och kostnadsutvecklingen
            och oförmågan att hantera devalveringen i början av 1980-talet.
          </note>
          <note>
            Det är viktigt att arbetslinjen fullföljs även i vad avser rehabilitering
            av arbetsskadade. Medel från arbetslivsfonden spelar nu en viktig
            roll för att främja rehabilitering och god arbetsmiljö.
          </note>
          <note>
            Inslagen av konkurrens måste öka såväl inom den offentliga sektorn
            som i näringslivet.
          </note>
          <note>
            Näringsfriheten bör grundlagsfästas, och det finns skäl att överväga
            om konkurrenslagstiftningen bör skärpas.
          </note>
          <note>
            För att främja ekonomisk tillväxt och regional balans behövs
            en bättre infrastruktur. Investeringar i transportsystem, utbildning
            och forskning har eftersatts under den socialdemokratiska regeringstiden.
            Det är därför framöver nödvändigt med en kraftig satsning på infrastruktur.
            I centerns partimotion i anledning av regeringens tillväxtproposition
            redovisas de satsningar som vi vill göra på bl.a. miljövänlig
            järnvägstrafik, upprustning av grusvägnätet och investeringar
            inom den högre utbildningen. Finansiering sker bl.a. genom försäljning
            av statliga företag.
          </note>
          <note>
            Det finns en sak beträffande tilläggspropositionen som, enligt
            min mening, kräver ett besked av socialdemokraterna här i kammaren.
            Det är omöjligt att förstå varför tillväxtpropositionen lades
            fram först ett halvår före valet. Varför har man avstått från
            att ställa dessa nödvändiga krav på förnyelse av infrastrukturen
            tidigare? Det finns verkligen inga sakliga skäl att lägga fram
            det här förslaget så sent under mandatperioden. Finns det politiska
            skäl? Man skall naturligtvis inte tro att regeringen ville vänta
            tills arbetslösheten blev hög.
          </note>
          <note>
            Men hade satsningarna gjorts t.ex. för ett år sedan hade vi kommit
            en bit längre på vägen. Jag tycker alltså att det krävs en redogörelse
            från socialdemokraternas sida. Varför väntade man till ett halvt
            år före valet med att lägga fram ett förslag om nödvändiga infrastruktursatsningar,
            som ju har diskuterats under de senaste tio åren?
          </note>
          <note>
            Den ekonomiska politiken skall utformas i överenskommelse med
            kravet på en långsiktigt hållbar utveckling. Ett fundamentalt
            strukturfel i dag är att miljö- och naturresurser i stort sett
            betraktas som fria nyttigheter. Målet måste i stället vara att
            priserna på varor och tjänster avspeglar de fulla samhällsekonomiska
            kostnaderna.
          </note>
          <note>
            Det är alldeles uppenbart att regeringens miljöproposition inte
            håller måttet. En ny regering måste driva en väsentligt bättre
            miljöpolitik.
          </note>
          <note>
            Energipolitiken måste också anpassas med hänsyn till såväl välfärd,
            sysselsättning som miljö. Svensk industri skall ha säker tillgång
            till energi till konkurrenskraftiga priser. Manifesterade resultat
            av hushållningsåtgärder och tillförsel av el från miljöacceptabel
            kraftproduktion avgör när den beslutade kärnkraftsavvecklingen
            kan påbörjas.
          </note>
          <note>
            Centern fullföljer på energiområdet den överenskommelse som träffats
            tillsammans med folkpartiet och socialdemokraterna.
          </note>
          <note>
            En rättvis fördelning av välfärden är en grundbult i välfärdssamhället.
            Vi ser det som en stor framgång för politiken att nu också folkpartiet
            och moderaterna i reservation tillsammans med oss tar upp vikten
            av rättvis fördelningspolitik genom sysselsättning, stabila priser
            och lägre skatt.
          </note>
          <note>
            Om de riktlinjer för den ekonomiska politiken som vi har förordat
            följs, kan svensk ekonomi så småningom stabiliseras och en god
            ekonomisk utveckling åstadkommas. Dessutom främjas god miljö,
            regional balans och en rättvis fördelning av välfärden.
          </note>
          <note>
            Den socialdemokratiska ekonomiska politiken har haft sin chans.
            I en konjunktursituation där alla möjligheter fanns har man misslyckats.
            Allan
          </note>
          <note>
            Larssons budget innebär tyvärr ingen fundamental ändring därvidlag.
            Jag vill därför yrka avslag på regeringens proposition nr 100,
            bil. 1, mom. 1.
          </note>
          <note>
            När det gäller den politik som förordas i motion 224
          </note>
          <note>
            från vänsterpartiet och motion 223 från miljöpartiet, menar vi
            att det rör sig om en utvecklingsfientlig regleringspolitik som
            skulle kunna förstärka obalansen i ekonomin. Vi yrkar därför avslag
            på dessa motioner.
          </note>
          <note>
            Med detta, herr talman, vill jag yrka bifall till de reservationer
            i finansutskottets betänkande nr 20
          </note>
          <note>
            som undertecknats av Ivar Franzén och mig.
          </note>
          <note type="speaker">
            Anf. 4 LARS-OVE HAGBERG (v):
          </note>
          <note>
            Herr talman! Finansministern besökte ju Bryssel den 6 mars inför
            slutfasen av EES-förhandlingarna och den förestående svenska medlemsansökan
            till
          </note>
          <note>
            EG. Samma dag hade riksdagen debatt om regeringens ekonomiska
            politik. Finansministern valde, eller tvingades välja, Bryssel
            framför riksdagen. Den händelsen illustrerar ju på ett utmärkt
            sätt regeringens förhållande till EG, bristen på en egen självständig
            linje samt underkastelse. Riksdagen får anpassa sig till
          </note>
          <note>
            Bryssel. Detta kanske ger en föraning om vilken roll riksdagen
            kommer att ha när det gäller svenskt
          </note>
          <note>
            EG-medlemskap.
          </note>
          <note>
            De senaste årens politiska utveckling har tyvärr gått högerns
            väg. Skatteomläggningen gynnar de högavlönade, -- de stora förlorarna
            är de pensionärer som har den lägsta inkomsten --
          </note>
          <note>
            ständiga angrepp görs mot den sociala välfärden och en försämring
            av sjukförsämringen har genomförts. Kommunerna sätts på svältkur.
          </note>
          <note>
            Regeringen kräver i stort sett lönestopp, vilket leder till reallönesänkningar
            om utvecklingen fortsätter. Från regering och riksdag riktas upprepade
            attacker mot fackföreningsrörelsens möjligheter att tillvarata
            sina medlemmars intressen. Rehnberggruppen och Nicklassons utredning
            stryper och begränsar facklig aktivitet.
          </note>
          <note>
            Riksdagen beslutar om ansökan om medlemsskap i
          </note>
          <note>
            EG på kapitalets villkor.
          </note>
          <note>
            Allt detta är i stort sett högerpolitik som det socialdemokratiska
            arbetarpartiets regering effektuerar. Skillnaderna i politiken
            mellan de borgerliga partierna och regeringspartiet är ju på de
            här områdena närmast marginella. Det har t.o.m.
          </note>
          <note>
            gått så långt att moderaten Filip Fridolfsson numera vill ha
            en politisk ursprungsmärkning på förslagen. Han kommer väl senare
            att plädera för det. Jag hoppas att jag inte har tagit ifrån honom
            alla argument.
          </note>
          <note>
            De politiska problemen är ju i dag att kapital, borgerliga partier
            och regering inte tar det nödvändiga ansvaret för Sverige. Skiljelinjen
            i svensk politik går mellan arbetarrörelsens värderingar och nyliberala
            idéer; de senare har även fått fäste inom socialdemokratins ledning.
            Vi har en nyliberal linje som vältrar över kapitalets kriseffekter
            på det arbetande folket och en politisk vänster som vägrar att
            finna sig i att den politik som nu förs skall leda till ökade
            klassorättvisor, sämre miljö och tummande på det demokratiska
            inflytandet.
          </note>
          <note>
            Vänsterpartiet för en arbetarpolitik. Partiets politik grundar
            sig på arbetarrörelsens värderingar om ett samhälle med rättvisa
            och jämlikhet, solidaritet och gemenskap. Utifrån dessa värderingar
            tar vänsterpartiet ansvar för Sverige, människors utveckling i
            en bra miljö med arbete, välfärd, trygghet och skaparkraft.
          </note>
          <note>
            Vänsterpartiet uppställer därför som en huvuduppgift att utveckla
            en stark vänsterkraft. Vi ser inför höstens val att det är nödvändigt
            att vänstern går framåt eftersom det är enda möjligheten att stoppa
            högerutvecklingen i socialdemokratin. Om resultatet av en framgång
            blir att Carl Bildt och de borgerliga missar regeringstaburetterna
            och SAF inte får det direkta inflytande i politiken som de vill
            ha, är det en dubbel framgång.
          </note>
          <note>
            Vänsterpartiets ekonomiska alternativ såsom vi har framställt
            det i motionerna har följande inriktning: Vi vill fördela från
            kapital till arbete, från höginkomsttagare till låginkomsttagare,
            från den privata konsumtionen till den offentliga konsumtionen
            och från spekulation och vinster till investeringar.
          </note>
          <note>
            De riktlinjer vi har för den ekonomiska politiken framhåller
            främst rätten till ett meningsfullt arbete och en arbetsskapande
            närings- och arbetsmarknadspolitik och ekonomisk politik.
          </note>
          <note>
            Åtgärder mot den ekologiska krisen och en resursbevarande och
            miljöinriktad energipolitik är nästa punkt. Uppvärdering av kvinnors
            kunskaper och erfarenheter genom brytande av den manliga maktstrukturen
            är nödvändigt. Vi vill ha en rättvis fördelningspolitik på samhällets
            alla områden;
          </note>
          <note>
            särskilt med beaktande av låginkomsttagare.
          </note>
          <note>
            Inflationen skall bekämpas genom en aktiv prispresspolitik. Jag
            noterar att man i LO i alla fall har förstått att det behövs någon
            form av åtgärd. Vi vill försvara och utveckla den generella välfärdspolitiken.
            Kommunens socialt viktiga delar måste stärkas. Vi har föreslagit
            ett stödpaket på 10
          </note>
          <note>
            miljarder kronor. Återställande av sjukförsäkringen till 100
            % är nödvändigt, liksom demokratiska rättigheter i arbetslivet
            och bättre arbetsmiljö med minskad utslagning. Vi vill försvara
            den nationella suveräniteten med riktade framtidsinvesteringar
            som ändå ger ett slagkraftigt och ändamålsenligt näringsliv i
            Sverige.
          </note>
          <note>
            Den övergripande målsättningen är alltså enligt vår mening en
            rättvis fördelning och arbete åt alla.
          </note>
          <note>
            Det skulle vara ett nederlag för vårt samhälle om människor inte
            kan få arbete när de genomgår utbildning, blir arbetslösa eller
            skall göra sin debut på arbetsmarknaden. Samhällets ekonomiska
            politik skall prioritera insatser för arbete åt alla.
          </note>
          <note>
            Vi har åtminstone åtta förslag till åtgärder som borde kunna
            vara ett arbetslöshetsprogram.
          </note>
          <note>
            Regeringen kanske har ytterligare förslag; det vet jag inte.
            Vi föreslår:
          </note>
          <note>
            -- Sänkt arbetstid, till en början med en kvart om dagen.
          </note>
          <note>
            -- Snabbt igångsättande av infrastrukturinvesteringar som är
            nödvändiga ur ett regionalpolitiskt perspektiv.
          </note>
          <note>
            -- Utbildningsinsatser i ungdomsskolan och vuxenutbildningen.
          </note>
          <note>
            -- Nya resurser satsas på ett omfattande s.k. ROT-
          </note>
          <note>
            program för våra skolor, vilka kräver omfattande insatser, samt
            för kommunernas VA-nät som behöver en upprustning.
          </note>
          <note>
            -- Resurser till kommunerna för investeringar och drift vad gäller
            äldre- och barnomsorg.
          </note>
          <note>
            -- Alla AMS-medel används offensivt, för såväl utbildning, beredskapsarbeten
            som stöd till de handikappade samt naturligtvis särskilda åtgärder
            för att komma åt ungdomsarbetslösheten som nu omfattar 15 000
            fler än för ett år sedan.
          </note>
          <note>
            -- En ny utlandslånenorm för staten med lån utomlands, vilket
            skulle innebära att man kunde sänka räntan, något som i sin tur
            gynnar investeringar.
          </note>
          <note>
            -- Sänkt moms på mat för att gynna inhemsk konsumtion samt borttagande
            av moms på kollektivtrafik, vilket har samma effekt. Dessutom
            kan man överväga punktskatter på lyx- och skrytkonsumtion som
            har ett stort importinnehåll.
          </note>
          <note>
            Frågan är om regeringen har något program eller åtgärder för
            att stoppa arbetslösheten. Är det bara
          </note>
          <note>
            Rehnbergkommissionen man hoppas på: att med lägre löner och högre
            vinster klara arbetslösheten?
          </note>
          <note>
            Det vore intressant att få en redogörelse för det.
          </note>
          <note>
            Övergång från inflationslöner till reallöner kräver att priserna
            pressas så att man minskar kraven på lönekompensation. Man kan
            då få nominellt lägre löneökningar. Det skall alltså vara rättvisa
            avtal, och man skall sätta till en riktig prispress. De lönearbetande
            måste ha rätt att få kompensation för prisökningarna. Om man lägger
            huvudansvaret för inflationen på dem som sätter priserna får vi
            en effektiv prispress i samhället. Vi kanske också får en balans
            mellan priser och löner samt reallöneökningar. Men så länge man
            avstår från att använda prisinstrumentet lever vi i en inflationsspiral
            där höga vinstkrav, monopolprissättning, statliga och kommunala
            pålagor m.m. är den främsta orsaken till de höga priserna. Mot
            denna bakgrund är det uppenbart att
          </note>
          <note>
            Rehnbergkommissionens försök att skapa ett stabiliseringsavtal
            utgår från felaktiga premisser.
          </note>
          <note>
            Där har vi också bakgrunden: 80-talets löne- och skatteomfördelning
            från lågavlönade till högavlönade och så gott som ett lönestopp
            utan några garantier mot prisökningar. Det drabbar ju främst dem
            som är lågavlönade i dag och egentligen behöver en kraftig uppvärdering.
          </note>
          <note>
            Rehnberggruppens arbete riktar därför udden mot de arbetandes
            löneökningar och mot de lokala fackföreningarnas verksamhet. Man
            måste avvisa medlet att öka vinsterna i företagen, på lönernas
            bekostnad, och sedan tro att dessa högre vinster skall hålla tillbaka
            arbetslösheten. Var finns investeringsstyrningarna, var finns
            den nationella näringspolitiken i så fall när det gäller att ta
            hand om dessa vinster? Erfarenheterna av 80-talets devalveringar
            förskräcker ju.
          </note>
          <note>
            Rehnberggruppens förslag innebär ett löneutrymme på 1 % för det
            första året, ca 1,25
          </note>
          <note>
            kr./tim, för en vanlig LO-arbetare som tjänar under
          </note>
          <note>
            170 000 kr. per år. Det skall fördelas centralt i branschen.
            Lokalt förhandlingsförbud skall gälla för 1991. Dessutom finns
            en avräkningsklausul som innebär att alla löneökningar över 1
            % skall räknas av nästkommande år. En liknande avräkningsklausul
            gäller även för 1992.
          </note>
          <note>
            Ett accepterande av Rehnbergkommissionens förslag innebär att
            förhandlingar om andra delar i kollektivavtalet också skall ske
            under fredsplikt.
          </note>
          <note>
            Detta kan ställa till avgörande problem för de lokala fackföreningarna.
            Rehnbergkommissionens verksamhet innebär en risk för ännu större
            obalans mellan parterna på det lokala planet. Medan de lokala
            fackföreningarna bakbinds i sitt fackliga arbete i nästan två
            år, kan arbetsgivarparten förstärka sin ställning inför nästkommande
            avtalsförhandlingar och genomföra sin decentraliserade förhandlingsstrategi.
            Det är därför vänsterpartiets uppfattning att
          </note>
          <note>
            Rehnberggruppens arbete borde avbrytas och icke gälla.
          </note>
          <note>
            Den stora frågan till arbetarpartiet socialdemokraterna är: Hur
            kan man utsätta de lokala fackföreningarna för denna risk i detta
            läge när vi vet att svensk fackföreningsrörelse har politiska
            problem? Att försämra deras ställning ännu mer framöver får en
            att tro att regeringen offrar de lokala facken.
          </note>
          <note>
            Tillväxten i samhällsekonomin måste enligt vårt synsätt bygga
            på en utveckling med ekologiska förtecken. Miljö- och energipolitiken
            skall göras till redskap i en för Sverige sund tillväxtpolitik.
          </note>
          <note>
            Satsning på en bred kunskapsuppbyggnad, bättre arbetsmiljö och
            demokrati i arbetslivet är grundpelarna i en demokratisk tillväxtpolitik.
          </note>
          <note>
            Den tredje vägens politik har resulterat i att en gammal förlegad
            industristruktur byggts fast.
          </note>
          <note>
            Förnyelsen har uteblivit. Detta är bakgrunden till de problem
            vi nu står inför och inte, som det ofta påstås, ett alltför högt
            löneläge.
          </note>
          <note>
            Vänsterpartiet har i en rad motioner visat att superdevalveringen
            1982 ledde till att ett alltför lågt löneläge etablerades i vårt
            land. Fel signaler sändes därmed ut till näringslivet. Det låga
            löneläget gjorde att investeringarna framför allt kom att hamna
            i branscher med masstillverkning vid löpande band och verksamheter
            där många av arbetena är lågkvalificerade och i allmänhet upplevs
            som allt annat än stimulerande. Det var framför allt här som satsningarna
            gjordes.
          </note>
          <note>
            Ofta framställs lönernas snabba utveckling som orsaken till alla
            dessa problem. Detta är fel. Den grundläggande orsaken är i stället
            att den socialdemokratiska regeringens politik skapat olönsamma
            industrier, där ingen vill jobba. Enda sättet att få dem lönsamma
            igen är att återigen pressa ned lönerna. Enda sättet att få folk
            tillbaka till dem är att återigen höja arbetslösheten. Låga löner
            och hög arbetslöshet skulle vara lösningen på sammansättningsindustrins
            problem.
          </note>
          <note>
            Vänsterpartiet avvisar bestämt en sådan defensiv och djupt orättfärdig
            politik.
          </note>
          <note>
            Det är nu hög tid att regeringen inser den tredje vägens misslyckande.
            Stora delar av den svenska industrin står inför omfattande problem.
            Det kommer att ta tid innan man återigen är konkurrenskraftig
            -- konkurrenskraftig både på världsmarknaden och på den svenska
            arbetsmarknaden. Avgörande är om man lyckas kombinera hög produktivitet
            och kostnadseffektivitet med intressanta och stimulerande arbetsuppgifter.
          </note>
          <note>
            Riksdagen kan här hjälpa till genom att anslå ordentliga medel
            till utbildning och forskning.
          </note>
          <note>
            Dessa bör inte bara gå till högskolorna, utan även satsas på
            vuxenutbildning. Undersökningar visar att nära hälften av industrins
            arbetskraft genomgått enbart folk- eller grundskoleutbildning.
          </note>
          <note>
            Kunskaperna i basämnen som svenska, matematik och engelska är
            därför otillräckliga hos stora delar av arbetskraften. Ny produktionsteknik
            ställer ofta ökade krav på de anställda. Att kunna läsa instruktioner,
            ritningar och att kunna programmera maskiner blir allt viktigare.
            Därför krävs det en ordentlig satsning på vuxenutbildningen.
          </note>
          <note>
            Parallellt med att ökade resurser satsas på utbildning måste
            en förändring av arbetsorganisationen komma till stånd. Höjd kompetens
            måste leda till att arbetsuppgifterna graderas upp. Sker ingen
            förändring av arbetsinnehållet och utbildningsnivån kommer industrin
            att ha svårt att behålla sin personal. Helt avgörande för denna
            utveckling, som inte kan dikteras någonstans, är att stärka de
            arbetande i arbetslivet.
          </note>
          <note>
            Den demokratiska lagstiftningen, demokratiska rättigheter i arbetslivet,
            bättre arbetsmiljö och annat är helt avgörande för att åstadkomma
            en annan struktur.
          </note>
          <note>
            Ekonomisk tillväxt har alltför länge och alltför ensidigt handlat
            om produktionsvolym.
          </note>
          <note>
            Regeringens politik utgår från att allt fler arbetstimmar och
            allt fler maskiner skall få den svenska ekonomin att växa fortare.
          </note>
          <note>
            Massproduktion av enkla standardiserade varor och tjänster har
            fått högsta prioritet. Det är nu dags att bryta detta ensidiga
            tänkande. Miljöförstöring och resursslöseri måste motverkas. Den
            ekonomiska utvecklingen måste vara ekologiskt balanserad och uppfylla
            kravet på allas rätt till ett meningsfullt arbete.
          </note>
          <note>
            Vänsterpartiet vill alltså satsa på ökad kunskap och kompetens.
            Vi tror att vi härigenom kan skapa ett bättre samhälle. Regeringen
            verkar inte tro på denna strategi. Man vill i stället pressa ner
            lönerna för att återigen göra massproduktionen vid de löpande
            banden lönsam. Jag kan bara konstatera att här har vi i grunden
            helt olika uppfattningar.
          </note>
          <note>
            Försvaret av den nationella suveräniteten genom riktade framtidssatsningar
            och ett slagkraftigt och ändamålsenligt näringsliv är en förutsättning
            för landets framtid. Utvecklingen tyder dess värre på en fortsatt
            förflyttning av tyngdpunkten i investeringarna mot utlandet. Det
            är en oroande utveckling, som underlättats av regeringens ensidiga
            exportinriktning av politiken, underdånigheten och flatheten gentemot
            EG-
          </note>
          <note>
            kapitalet och inte minst genom slopandet av valutaregleringen.
          </note>
          <note>
            Det här ett problem för Sverige. Jag kan rada upp en rad frågeställningar
            om vilket samhälle vi skall ha framöver och vilka jättelika problem
            den svenska kapitalismen står inför. De är gigantiska.
          </note>
          <note>
            Man klarar inte ett enda socialt, mänskligt eller miljömässigt
            problem framöver. Den grundläggande fråga man kan ställa till
            socialdemokratins företrädare är: Tror ni på den här utvecklingen
            med en ständig kvantitativ tillväxt som ni så gärna gynnar? Hur
            skall ni tämja den svenska kapitalismen? Skall ni även framdeles
            underordna er som ni gör i dag?
          </note>
          <note>
            Ökad tillväxt och kapital som ständigt skall växa och föränta
            sig har sina gränser. Därför uppstår dessa problem för kapitalisterna.
            De kan inte generera sin fortsatta existens utan måste grunda
            tillväxten på miljöresursslöseri eller genom bördor på de arbetande.
          </note>
          <note>
            Den svenska ekonomin har naturligtvis också problem. De svenska
            storföretagen är extremt utlandsberoende. De har stärkt sin ställning.
            De tillhör nu de internationella blocken. De drog fördel av devalveringen.
            De stärkte sin ställning, gjorde utlandsinvesteringar, köpte upp
            sig själva och stärkte sig för att motverka andra uppköp.
          </note>
          <note>
            Man kan konstatera att framför allt de stora imperialistiska
            multinationella företagen i världen har en gigantisk centralplanering
            och långsiktig planering. De behärskar marknaden. Det är en planeringsgrund
            som man i det gamla Östeuropa skulle ha avundats dem i dess effektivitet
            och långsiktighet. Därmed minskar man konkurrensen samtidigt som
            man bygger sitt politiska koncept på att vi skall ha fri konkurrens
            och en fri marknad.
          </note>
          <note>
            Vad vi egentligen har i världen är några gigantiskt stora företag
            som bestämmer. Även några av de svenska storföretagen är ledande
            där. Det är därför helt nödvändigt, oavsett om vi är med i EG
            eller inte, att vi själva stärker vår näringspolitiska bas och
            hittar ett inhemskt, troget kapital, som industriministern en
            gång talade om när han var
          </note>
          <note>
            LO-ordförande. Man måste använda resurser och sparande för framtidsinvesteringar
            i det här landet.
          </note>
          <note>
            Detta bör ske på ett offensivt sätt. Vi har också presenterat
            detta i vår motion. Detta är en av de viktigaste framtidsfrågorna.
          </note>
          <note>
            Hur skall det svenska näringslivet formas? Vilka skall bestämma
            över det? Finns det någon möjlighet för svensk arbetarrörelse
            i dag att gå till offensiv för en demokratisering av arbetslivet?
            När man i dag anmäler löntagarfondernas definitiva uppgång i AP-systemet,
            finns det anledning att erinra om det som en gång var tankarna
            bakom löntagarfonderna: makten över samhället och makten över
            arbetslivet.
          </note>
          <note>
            Jag vet inte om socialdemokratin vill svara på de frågorna, men
            det är faktiskt frågor av avgörande betydelse för Sverige.
          </note>
          <note>
            Med det, herr talman, ställer sig vänsterpartiet naturligtvis
            bakom alla partiets reservationer men yrkar för votering bifall
            till reservationerna 3, 8 och
          </note>
          <note>
            35.
          </note>
          <note type="speaker">
            Anf. 5 CARL FRICK (mp):
          </note>
          <note>
            Herr talman! Mitt barnbarn Albert frågar mig: Vad gör man i riksdagen,
            morfar? Jag blir tyst. Det finns all anledning att fundera, när
            jag ser honom på gatan mitt i avgaserna och bilbullret på
          </note>
          <note>
            Fridhemsplan. Vad gör man i riksdagen?
          </note>
          <note>
            Albert är sex år och han är klok. Han har många funderingar om
            framtiden. Han ser, han lägger märke till saker, och han tänker.
          </note>
          <note>
            Hur skall jag berätta om finansutskottet, där 17
          </note>
          <note>
            riksdagsledamöter sitter i ett gammalt rum med boaserade väggar,
            fjärran från avgaser och bilbuller, för att avgöra frågor om svensk
            ekonomi?
          </note>
          <note>
            Hur skall jag berätta om att landets ekonomi inte längre bestäms
            av dessa folkets valda representanter utan av rika män, som kan
            flytta sina pengar hur de vill för att tjäna pengar så fort som
            möjligt?
          </note>
          <note>
            Hur skall jag förklara för Albert att hans livsmiljö spelar liten
            roll för besluten i finansutskottet?
          </note>
          <note>
            Hur skall jag förklara att pengar spelar större roll för finansutskottet
            än hans och Majas och mammas och pappas framtid?
          </note>
          <note>
            Det är inte lätt att förklara hur det kommer sig, att det är
            så här konstigt, att det viktigaste kommer bort i riksdagen. Det
            som blir sagt, gjort eller inte gjort i finansutskottet, det beslutar
            riksdagen om, utom för de rika med mycket pengar som gör precis
            som de vill.
          </note>
          <note>
            Hur skall jag beskriva att det i riksdagen finns tanter och farbröder,
            som tycker att det viktigaste är att man har mycket pengar och
            att man skall köpa så mycket som möjligt? Att köpa och använda
            är det viktigaste, förutom att arbeta mycket, förstås. Många av
            farbröderna och tanterna i riksdagen tycker att vi arbetar för
            litet. Därför gör de regler så att många tvingas till mera arbete,
            för att klara skattesänkningar för dem som redan har mycket pengar.
          </note>
          <note>
            Det skulle nog Albert ha litet svårt att förstå, för han tycker
            att mamma och pappa är borta alldeles för mycket redan som det
            är nu. Och varför skall de som har mycket pengar ha ännu mera?
            Det tycker han inte är rättvist. Rättvisa, det tycker han är viktigt.
          </note>
          <note>
            Men sedan blir det svårt att förklara allt det svåra som man
            arbetar med i finansutskottet och som riksdagen snart skall besluta
            om, beslut som nära berör Albert och hans familjs och vår framtid.
            Det är svårt att beskriva att världen är på väg in i en ekologisk
            katastrof som drabbar honom, en ekologisk katastrof som faktiskt
            har börjat och som beror på att de som har makten i världen behandlar
            ekonomiska frågor som om de vore fristående från natur, miljö
            och det levande på jorden.
          </note>
          <note>
            Det är svårt att förklara koldioxidutsläppen, som han har hört
            talas om, från industrier och bilar som värmer upp jorden och
            förändrar vårt klimat, att utsläppen beror på att man bränner
            upp en massa gammalt kol, gammal gas och olja som ligger nere
            i jorden.
          </note>
          <note>
            Att regeringen mot bättre vetande sätter hög skatt på att åka
            tåg och båt, så att fler åker bil och släpper ut mera av den farliga
            koldioxiden, det blir inte lätt för Albert att förstå, för det
            som är dumt skall man inte göra, tycker han.
          </note>
          <note>
            Hur skall jag förklara att riksdagen och finansutskottet gör
            dumma saker, att morfar är med där man gör dumma saker? Det är
            svårt nog för vuxna, som är vana vid en hel del dumheter. Men
            för barn är det direkt besvärligt, för de tänker logiskt och klart.
          </note>
          <note>
            Sedan blir det ännu besvärligare, när jag skall försöka förklara
            hur tokigt det är att energi till bilar och industrier är så billig
            att det lönar sig att slösa med den trots att det blir en massa
            farliga utsläpp, hur konstigt det är att det är extra dyrt med
            maten därför att det finns en extra skatt på mat som vi alla behöver
            varenda dag -- nog är det väl bättre att ha den där momsen på
            sådant som inte är så nödvändigt som maten --, hur tokigt det
            har blivit med att man har lagt en massa skatter på pappors och
            mammors löner, så att det är svårt att anställa folk och att allt
            blir dyrare, sådant som farbröderna kallar inflation när de pratar
            på TV med allvarliga miner.
          </note>
          <note>
            Världen ter sig absurd för en vetgirig och klok sexåring, när
            jag försöker förklara vad man gör i riksdagen. Ja, han har rätt,
            Albert, i sin förundran över den ovishet med vilken världen och
            Sverige styrs. Och då har jag inte sagt ett enda ord om krig.
          </note>
          <note>
            Och inte kan jag ta upp de allvarliga frågorna om han som välutbildad
            får något att säga till om när han blir stor.
          </note>
          <note>
            Det går inte att med honom nu ta upp frågorna om det demokratiska
            underskottet i den centralstyrda mångnationella och blivande militärmakten
            EG; det begränsade Europa, som moderater och andra nyliberaler
            vill tvinga oss in i, inte heller den stora avdemokratiseringen
            av politiken, som slopandet av valutaregleringen innebär,
          </note>
          <note>
            att det nu i praktiken är omöjligt att föra en ekonomisk politik,
            som utgår ifrån vad det svenska folket vill,
          </note>
          <note>
            att politiken styrs av få mycket rika människors strävan efter
            ännu större rikedom,
          </note>
          <note>
            att politikens ledstjärna är mera konsumtion, som leder till
            mera miljöförstöring och eldar på den pågående ekologiska katastrofen,
          </note>
          <note>
            att ledande politiker anser att det inte finns gränser för den
            ekonomiska tillväxten,
          </note>
          <note>
            att all konsumtion är lika bra.
          </note>
          <note>
            Ja, herr talman, ungefär här slutade min förmåga att för en sexåring
            förklara vad vi gör i riksdagen.
          </note>
          <note>
            Det är svårt nog för vuxna som har vant sig vid att bli och vara
            förvirrade.
          </note>
          <note>
            Jag har en dröm, om barnens bästa livsmiljö, en dröm att jag
            i framtiden skall kunna ta något av
          </note>
          <note>
            Alberts barn på utflykt i skog och mark och kunna glädjas åt
            att vi kan äta alla bär och dricka vatten utan någon risk för
            gifter, att kunna glädja mig och dem med att den biologiska mångfalden
            har räddats och att antalet djur i skog, mark och vatten har ökat.
          </note>
          <note>
            Skulle vi ändå inte kunna ena oss om att få någon grundläggande
            ordning på politiken, så att vi tillsammans kan se vart vi bör
            gå för att kunna få en god framtid för kommande generationer,
            att kunna se till barnens bästa livsmiljö och inte till kortsiktiga
            ekonomiska kalkylvinster på deras bekostnad?
          </note>
          <note>
            Nådiga luntan och dagens betänkande kan då inte ligga till grund
            för ett sådant arbete.
          </note>
          <note>
            Nu har vi fått tillväxtpropositionen. Den går längre än Nådiga
            luntan i frågan om ekonomisk tillväxt. Vi får nu besked om att
            regeringens mål är en genomsnittlig ekonomisk tillväxt på 4 %
            under
          </note>
          <note>
            1990-talet och att målet för den industriella tillväxten har
            satts till 6%. Det står på s. 48.
          </note>
          <note>
            Vi vet av Checcinirapporten om de ekonomiska konsekvenserna av
            EGs inre marknad att man där räknar med en ekonomisk tillväxt
            på mellan 4,5 och
          </note>
          <note>
            7 % om året.
          </note>
          <note>
            Är det nu så att regeringen tar ut tillväxtglädje av ett förestående
            medlemskap? I varje fall är det mer än märkligt att regeringen
            inte har lämnat uppgifter till finansutskottet om att målen för
            den ekonomiska politiken har ändrats radikalt. Det är ju budgeten
            och finanspolitiken som vi avhandlar i dag. En förklaring är verkligen
            på sin plats.
          </note>
          <note>
            EG-kommissionen har tillsatt en utredning, som har avgivit en
            rapport, Task Force Report on The
          </note>
          <note>
            Environment and The Internal Market. I den konstateras det att
            ökad ekonomisk tillväxt hitintills har skett till priset av ökad
            energiförbrukning. Samtidigt vet vi att energianvändning leder
            till omfattande miljöförstöring, oavsett ekonomiskt system. Fossila
            bränslen och kärnbränslen är höggradigt miljöorimliga var och
            hur de än används.
          </note>
          <note>
            Task Force-rapporten redovisar klart den kraftigt ökade miljöbelastning
            som den ekonomiska politiken inom EG leder till. I rapporten sägs
            det klart att denna utveckling inte är hållbar. Det krävs åtgärder
            som får marknadsekonomin att fungera.
          </note>
          <note>
            Det måste till styrande skatter och avgifter, gröna skatter och
            avgifter.
          </note>
          <note>
            Inom EG finns det uppenbarligen de som inser att utvecklingen
            inte är hållbar. Sambandet mellan ökad ekonomisk tillväxt och
            ökad energiförbrukning måste brytas.
          </note>
          <note>
            Ibland går det nästan religion i frågan, som när SvD
          </note>
          <note>
            häromdagen i en ledare fastslog att det är en naturlag att elanvändningen
            måste öka. När stiftar tidningar naturlagar?
          </note>
          <note>
            Regeringen har uppenbarligen inte viljan att få marknadsekonomin
            att fungera. Det skulle ställa för mycket invant tänkande på huvudet,
            trots att den i ny och nedan numera sjunger marknadslösningarnas
            höga visa.
          </note>
          <note>
            Det finns rader av förslag från miljöavgiftsutredningen som skulle
            förbättra marknadsekonomins funktionssätt. Dem har regeringen
            inte med i miljöpropositionen, bl.a.
          </note>
          <note>
            avgifter på varor som klor, avgifter för sjöfart och flyg. Regeringen
            fortsätter att tro att lagar och koncessionsförhandlingar är effektiva
            sätt att styra mot minskad energiförbrukning och minskad miljöbelastning.
          </note>
          <note>
            Jag vill fråga finansministern och Roland Sundgren varför regeringen
            inte på allvar vill få marknadsekonomin att fungera. Varför är
            ni så tvetydiga i ert engagemang för marknadsekonomiska lösningar?
            Varför är de bra i vissa sammanhang och inte bra i andra? Varför
            är de inte bra när det gäller våra överlevnadsfrågor?
          </note>
          <note>
            Jag ser en möjlighet för den samlade oppositionen att nu köra
            över regeringen för att få marknadsekonomin att fungera bättre.
          </note>
          <note>
            Varför vill inte regeringen kvalificera den ekonomiska tillväxten?
            All ekonomisk tillväxt kan väl ändå inte vara bra? Tillväxt som
            skadar människor och natur måste vi väl ändå rimligen motarbeta,
            eller hur? Tillväxt som kommer sig av att vi utnyttjar ändliga
            resurser bättre, och inte slösar, är bra. Tillväxt som beror på
            att vi arbetar smartare är bra. Tillväxt som beror på att vi återanvänder
            och återbrukar är också bra. Tillväxt i form av fler koldioxidosande,
            skogsdödande och människolemlästande vägfordon är dålig tillväxt.
          </note>
          <note>
            Vad vill regeringen att vi skall satsa på i framtiden --
          </note>
          <note>
            nu när tillväxtpropositionen vill öka den industriella tillväxten
            med 6 % i genomsnitt under
          </note>
          <note>
            1990-talet? Blir det miljövänlighet och framsynthet, eller förstörelse
            på kort och lång sikt?
          </note>
          <note>
            Har regeringen något att säga till om i frågan?
          </note>
          <note>
            Trots regeringens alla trosvissa tal om ökande ekonomisk tillväxt
            -- det må vara 2 eller 4 % om året -- kvarstår det faktum att
            vi nu är inne i en lågkonjunktur, både här hemma och utomlands.
          </note>
          <note>
            Den svenska delen av lågkonjunkturen är i stor utsträckning hemmagjord
            och ett resultat av att regeringen och de stora partierna har
            lyckats med sin politik.
          </note>
          <note>
            Den traditionella lyckan i politiken är ju att öka den ekonomiska
            tillväxten. Olyckan i den ekonomiska politiken sägs vara att Sverige
            inte ligger i topp i tillväxtligan.
          </note>
          <note>
            Hur det än är med det lillgamla i att tävla i procentökningar
            i BNP, kvarstår det faktum att det svenska folket mellan 1984
            och 1989 kunde höja sin privata konsumtion inflationsrensat med
            nära 3 %
          </note>
          <note>
            om året.
          </note>
          <note>
            Tricket var att släppa loss krediterna, så att medborgarna kunde
            få låna till konsumtion. Och det gjorde de med besked. Hus med
            stigande taxeringsvärden belånades för konsumtion, och den ekonomiska
            lyckan borde ha varit god.
          </note>
          <note>
            Det blev en köpfest utan like. Industrin gick för högvarv i en
            brinnande långvarig internationell högkonjunktur. Industrin kunde
            inte mätta den svenska köphungern. Importen ökade kraftigt, och
            bytesbalansen gick i botten. Företagen tog ut jättevinster. Fastigheter
            köptes och såldes i stigande takt och till stigande priser. Hyror
            steg.
          </note>
          <note>
            Kampen om arbetskraften hårdnade, och lönerna sköt logiskt i
            höjden. Löneförhandlingssystemet slogs sönder. Höga vinster och
            höga priser gjorde det till slut svårt att exportera goda svenska
            varor, samtidigt som konjunkturen i världen vänder neråt.
          </note>
          <note>
            Det var en inflationspolitik som hjälptes på traven med höjd
            moms och höjda arbetsgivaravgifter.
          </note>
          <note>
            Så står man med skägget i brevlådan därför att det blev som man
            ville: ökad konsumtion som stressar såväl ekonomin som människor
            och natur, med inflation och ökande arbetslöshet som följd. Det
            finns en inre logik i marknadsekonomin.
          </note>
          <note>
            Inflationen är ett gissel. Den omfördelar förmögenheter och gör
            viktiga investeringar olönsamma.
          </note>
          <note>
            Det blir befängt när regeringen och de stora partierna kastar
            sig över fackföreningar och de lönearbetande och säger att det
            är deras fel att inflationen är så hög och att det är deras plikt
            att se till att den går ner genom att de skall minska sina lönekrav
            i en tid då momsbreddningar och hyreshöjningar fördystrar vardagsekonomin
            för många.
          </note>
          <note>
            Det är bra om alla trots allt bidrar till att minska inflationsbrasan.
            Rehnberggruppen har gjort ett bra arbete.
          </note>
          <note>
            Däremot är det oacceptabelt att komma med tvångslagar. Vi får
            lov att välja samhällssystem.
          </note>
          <note>
            Har vi valt marknadsekonomi, så är det den som skall gälla. Då
            kan vi inte plöstligt införa planekonomi på lönesidan. Sker det,
            rycker vi undan grunden för marknadsekonomin, eller hur?
          </note>
          <note>
            Arbetslinjen kan och får inte överges. Människor utan arbete
            mår dåligt. Människor utan arbete innebär att vi utnyttjar våra
            resurser uselt. Det är en samhällsförlust att inte använda våra
            samlade förmågor och kunskaper. Köerna framför arbetsförmedlingarna
            ökar nu. Socialnormerna hotar man att sänka. Olika former av överbryggningsåtgärder
            måste sättas in. Det börjar bli dags för traditionella grepp med
            beredskapsarbeten och ännu fler utbildningsplatser, men också
            praktiska inflationsdämpande åtgärder.
          </note>
          <note>
            Miljöpartiet de gröna har ända sedan riksdagsinträdet föreslagit
            en ekonomisk politik som leder till minskad materiell förbrukning
            i en fungerande marknadsekonomi.
          </note>
          <note>
            I den politiken ingår som viktiga led:
          </note>
          <note>
            1. att byta skatt på arbete mot skatt på energi och miljöfarliga
            utsläpp. Sänkta arbetsgivaravgifter gör mänskligt arbete mindre
            dyrt. Inflationsdrivningen minskar. Men utskottsmajoritet säger
            nej.
          </note>
          <note>
            2. att ta bort momsen på land- och sjöburen kollektivtrafik tillsammans
            med sänkta hastigheter på vägarna. Det minskar bilåkandet. Det
            minskar bensinförbrukningen. Det förbättrar handels- och bytesbalansen.
            Det förbättrar miljön, och färre människor dödas och lemlästas.
            Det förbättrar ekonomin för vård och omsorg. Och det minskar inflationen.
            Men utskottsmajoriteten säger nej.
          </note>
          <note>
            3. att slopa momsen på basmaten och höja den på andra, icke fullt
            så viktiga varor. Det gynnar jordbruket och matkvaliteten och
            gynnar alternativa naturskonsamma odlingsmetoder.
          </note>
          <note>
            Folkhälsan förbättras. Samhällsekonomin blir bättre. Men utskottsmajoriteten
            säger nej.
          </note>
          <note>
            4. att satsa dryga 5 miljarder kronor under budgetåret för att
            bygga ut och förbättra spårburen kollektivtrafik. Det ger ju också
            arbete. Men utskottsmajoriteten säger nej.
          </note>
          <note>
            5. att hushållen totalt inte får något köpkraftstillskott under
            budgetåret, för att kunna hjälpa till att minska den materiella
            förbrukningen och hjälpa till att rädda miljön och framtiden.
            Det minskar också inflationen. Men utskottsmajoriteten säger nej.
          </note>
          <note>
            6. att skatteskalorna måste ändras så att de blir socialt rättvisare.
            Utskottsmajoriteten säger nej.
          </note>
          <note>
            7. att införa mera och bättre fungerande gröna skatter och avgifter
            för att få en bättre marknadsekonomi. Det säger man också nej
            till.
          </note>
          <note>
            Utskottsmajoriten säger nej till åtgärder som hjälper till att
            minska inflationen, minska materiell förbrukning, minska miljöfarliga
            utsläpp, minska antalet dödade på vägarna, minska kostnaderna
            i den offentliga sektorn, bygga om samhället i miljörimlig riktning,
            förbättra handelsbalansen och minska underskottet i bytesbalansen.
          </note>
          <note>
            Av detta nejsägande kan jag bara dra den slutsatsen att majoriteten
            inte har något allvarligt menat intresse att komma till rätta
            med problemen i samhället. Den hänger sig åt drömmar om silver
            och guld medan naturen och medborgarna stressas av förgiftande
            utsläpp, folk dödas och lemlästas på vägarna, allt fler barn drabbas
            av allergier från utsläpp och gifter i maten. Barnens bästa livsmiljö
            sätts på undantag, trots att den är grundläggande.
          </note>
          <note>
            Det är som om vi förde krig mot oss själva! Det är cyniskt, men
            det ökar den ekonomiska tillväxten.
          </note>
          <note>
            I betänkandet skriver majoriteten att miljöpartiets strävan att
            sänka den materiella förbrukningen är samma sak som att minska
            det materiella välståndet, och att detta omedelbart leder till
            sänkt levnadsstandard.
          </note>
          <note>
            Menar ni verkligen att effektivare energianvändning som minskar
            användningen av olja, kol, fossilgas och uran, som minskar utsläppen
            av koldioxid, svaveloxid, kväveoxid och radioaktivitet, är sänkt
            levnadsstandard?
          </note>
          <note>
            Menar ni att sänkta fordonshastigheter, färre dödade på vägarna
            och sänkt bensinförbrukning är att sänka levnadsstandarden?
          </note>
          <note>
            Menar ni att minskad import av fossila bränslen --
          </note>
          <note>
            som förbättrar handels- och bytesbalansen -- sänker levnadsstandarden?
          </note>
          <note>
            Menar ni att totalt sänkta lönekostnader och minskad inflation
            sänker levnadsstandarden?
          </note>
          <note>
            Menar ni att ökad folkhälsa också sänker levnadsstandarden?
          </note>
          <note>
            Herr talman! Det är faktiskt så dumt att det är svårt att tro
            att det kan vara skrivet -- att ett samhälle med minskat slöseri,
            minskade miljöfarliga utsläpp, färre skadade i trafiken, bättre
            mat, färre vårdfall, skulle betyda ett samhälle där levnadsstandarden
            sjunker. Det är absurt, och det är skrämmande.
          </note>
          <note>
            Ord förlorar till slut sin mening.
          </note>
          <note>
            Men det storborgerliga alternativet är så snarlikt regeringens
            att man inte kan ta det på allvar.
          </note>
          <note>
            Det är av rikspolitiskt intresse att Allan Larsson,
          </note>
          <note>
            Anne Wibble och Lars Tobisson svarar på följande frågor:
          </note>
          <note>
            Varför är miljöfrågorna för er av så liten betydelse att de inte
            får plats i regeringens proposition, i betänkandet och i den storborgerliga
            reservationen?
          </note>
          <note>
            Varför vägrar ni att se att det finns klara samband mellan ekonomi,
            ekologi, traditionell ekonomisk tillväxt, energiförbrukning och
            miljöförstöring?
          </note>
          <note>
            Varför vägrar ni att se alla de mänskliga skador och lidanden
            som er medvetna politik orsakar för den materiella tillväxtens
            skull?
          </note>
          <note>
            Är ni så rädda för verkligheten att ni måste dölja er bakom tradtionella
            tankar att mera av den ekonomiska politik som gör miljösituationen
            och människors situation orimlig, skulle göra det hela bättre?
          </note>
          <note>
            Anser ni att miljö och natur sätter gränser för den traditionella
            ekonomiska tillväxten? Om det är så, närmar vi oss dessa gränser?
            Och vad betyder det i så fall för ekonomisk politik?
          </note>
          <note>
            Var finns logiken i det ni föreslår? Finns barn och barnbarn
            med i era kalkyler?
          </note>
          <note>
            John Stuart Mill sade 1857: ''Mot vilken slutpunkt strävar samhället
            genom sitt industriella framåtskridande? När framåtskridandet
            upphör, i vilket tillstånd kan vi vänta oss att det lämnar människosläktet?''
          </note>
          <note>
            Funderar ni aldrig på dessa frågor? Det gör jag ofta, och jag
            förfäras över det jag ser och med vilket medvetet oförstånd som
            världen styrs. Jag grips av vrede över cynismen, dumheten och
            enfalden.
          </note>
          <note>
            Allt detta är inte lätt att förklara för en vetgirig sexåring,
            och faktiskt inte heller för tänkande och kännande vuxna. Alberts
            fråga om vad man gör i riksdagen påminner mig om ''Kejsarens nya
            kläder'', där barnet ropar att kejsaren är naken. För riksdagen
            står naken inför de avgörande frågorna, och betänkandet saknar
            konsekvensanalyser för ekonomin, de sociala frågorna, miljön och
            barnens bästa livsmiljö.
          </note>
          <note>
            Miljöpartiet vill ta ansvar för barnens bästa livsmiljö och inrikta
            den ekonomiska politikens medel mot detta mål.
          </note>
          <note>
            Därmed vill jag yrka bifall till reservationerna 4, 5,
          </note>
          <note>
            36 och 37.
          </note>
          <note type="speaker">
            Anf. 6 ROLAND SUNDGREN (s):
          </note>
          <note>
            Herr talman! Sverige är ett bra land att leva i. De flesta har
            haft möjlighet att göra jämförelser. Det går också att läsa i
            finansutskottets betänkande.
          </note>
          <note>
            När vi studerar bytesbalansen och turistbalansen kan vi se att
            för varje år ökar underskottet och att det ofta överstiger det
            överskott som finns i handelsbalansen. De flesta kan också göra
            jämförelser när de varje kväll ser TV-nyheterna från omvärlden.
            Därför upplever nog människor att de som svartmålar det svenska
            samhället inte har stöd i verkligheten.
          </note>
          <note>
            Jag påstår därmed inte att allt är bra. Det finns fortfarande
            brister och missförhållanden som vi gemensamt måste komma till
            rätta med. Det finns många människor som av olika skäl har det
            svårt och för vilka den hjälp som står till buds i dag inte är
            tillräcklig. Men det vore djupt oriktigt att förneka att vi här
            och nu har förmånen att leva i ett av jordens rikaste länder,
            i ett välordnat samhälle där inom de flesta områden vanliga människor
            kan känna större frihet och trygghet och erbjudas bättre möjligheter
            att förverkliga sina drömmar än på de flesta andra platser i världen.
          </note>
          <note>
            Som socialdemokrat upprörs jag av orättvisor och stora skillnader
            i människors levnadsvillkor. Det kan gälla skillnader i inkomster
            och förmögenheter.
          </note>
          <note>
            Men samtidigt kan jag glädja mig åt att vi ändå med hjälp av
            samhällets insatser, med skatter och bidrag, och inte minst på
            grund av vår vid internationella jämförelser låga arbetslöshet,
            kan fördela de disponibla inkomsterna jämnare än i något annat
            av de med oss jämförbara västerländska industriländerna. En OECD-
          </note>
          <note>
            undersökning har nyligen visat att fördelningen av förmögenheter
            fortfarande är sned, men trots det är den jämnare än i andra länder.
          </note>
          <note>
            Det är viktigt att vi har denna bild klar för oss när vi ger
            oss in i diskussionen om de problem som vi har att möta i dag.
            Vi står väl rustade att möta de svårigheter vi har att ta itu
            med.
          </note>
          <note>
            Huvudskälet till den gynnsamma situationen är att socialdemokraterna
            under 80-talet med hjälp av den tredje vägens politik har fått
            ordning på statens finanser. Vi har stärkt vårt näringsliv. Ytterligare
          </note>
          <note>
            400 000 människor har sedan 1982 fått möjlighet att försörja
            sig med eget arbete. Vi har samtidigt väl utvecklat den gemensamma
            sektorn, dock inte snabbare än vad samhällsekonomin tål. Sanningen
            är den att både den statliga och den kommunala konsumtionen som
            andel av BNP har faktiskt minskat varje år sedan 1983.
          </note>
          <note>
            Budgetåret 1982/83 var underskottet i statens finanser 86,6 miljarder
            kronor. Vi har nu för tredje året i rad med en socialdemokratisk
            regering kunnat erbjuda en budget i balans. Hade vi inte haft
            statsskuldsräntor på 61 miljarder kronor som är budgetens i storlek
            andra eller tredje utgiftspost, utbildningen kostar en halv miljard
            kronor mer, som en ständig påminnelse om vanskötseln av ekonomin
            under de borgerliga åren, skulle situationen i dag naturligtvis
            vara gynnsammare.
          </note>
          <note>
            Vi har ändå lyckats bygga ut den kommunala barnomsorgen sedan
            1982 så att den nu kan ta emot
          </note>
          <note>
            186 000 fler barn än då i daghem, familjedaghem och fritidshem.
            Antalet läkare i öppenvården har ökat med 50 %. Den privata konsumtionen
            per hushåll har realt ökat med i genomsnitt 27 000 kr.
          </note>
          <note>
            från 1982 till 1990.
          </note>
          <note>
            I dag står Sverige mitt uppe i en lågkonjunktur.
          </note>
          <note>
            Under 1990 blev avmattningstendenserna i världsekonomin allt
            tydligare. Den ekonomiska aktiviteten i OECD-området mattades
            markant.
          </note>
          <note>
            Nedgången i USA under 1990 blev djupare än vad man tidigare hade
            kunnat förutse. Landets bruttonationalprodukt sjönk med hela 2
            % under fjärde kvartalet.
          </note>
          <note>
            Flera betydelsefulla EG-länder har också drabbats av lågkonjukturen.
            Den senast publicerade statistiken anger för fjärde kvartalet
            förra året en minskning av industriproduktionen i OECD-
          </note>
          <note>
            länderna. Man får gå tillbaks till 1982 för att finna en motsvarighet.
          </note>
          <note>
            Den vikande internationella konjunkturen ger kraftiga återverkningar
            på Sverige.
          </note>
          <note>
            Efterfrågetillväxten på Sveriges viktigaste exportmarknader inom
            OECD avtog markant under 1990. Försvagningen fortsätter även under
          </note>
          <note>
            1991. Detta gäller speciellt USA, Storbritannien,
          </note>
          <note>
            Finland och Danmark. Under 1989 och första hälften av 1990 var
            den svenska arbetsmarknaden alltjämt överhettad. Produktivitetstillväxten
            var svag, och de nominella löneökningarna och inflationen fortsatte
            att ligga klart över genomsnittet för OECD-länderna.
          </note>
          <note>
            Arbetslösheten i Sverige var låg under 1990, 1,5 %.
          </note>
          <note>
            På grund av vårt starka utlandsberoende har
          </note>
          <note>
            Sveriges ekonomi kommit in i en lågkonjunktur.
          </note>
          <note>
            Vi befarar -- vilket har sagts tidigare, och vi är överens om
            problemanalysen -- att det kommer att bli en tillbakagång under
            1991. De problem som de senaste årens överhettning på arbetsmarknaden
            har skapat förstärks nu när Sverige drabbas av en lågkonjunktur.
            Industrins konkurrenskraft har urholkats, och Sverige förlorar
            marknadsandelar.
          </note>
          <note>
            Nedgången i efterfrågan fortsätter. Företagen är inställda på
            en fortsatt kraftig orderminskning under det första kvartalet
            i år. Arbetslösheten i januari steg till 2,3 % från 1,8 % i december
            1990.
          </note>
          <note>
            Arbetslöshetssiffrorna för februari har nu kommit, och de är
            desamma som för januari, dvs. 2,3 %. Det innebär att 104 000 personer
            är utan arbete. Det råder inget tvivel om att Sveriges ekonomi
            präglas av allvarliga problem. Vi vet att det i längden är omöjligt
            att rädda sysselsättningen om prisstegringarna är högre än i omvärlden.
          </note>
          <note>
            Det är för att försvara sysselsättningen som vi måste med all
            kraft inrikta vårt arbete på att varaktigt få ner inflationen
            så att konkurrenskraften kan återställas. Det innebär att en nedväxling
            från inflationslöner till reallöner måste komma till stånd. Samtidigt
            måste sparandet och investeringarna främjas. Om vi inte lyckas
            i våra strävanden kommer arbetslösheten att stiga successivt under
            1991. Mot slutet av 1992 kan arbetslösheten uppgå till ca 4 %.
          </note>
          <note>
            Anne Wibble läste upp uttalanden i betänkandet vilka hon menade
            var motsägelsefulla.
          </note>
          <note>
            Sådana kan man kanske finna om man å ena sidan ser till problemen,
            som vi är överens om, och å andra sidan till medlen, där vi olika
            åsikter.
          </note>
          <note>
            Jag tror Anne Wibble frågade om prognosen på 4%
          </note>
          <note>
            var förenlig med den optimism som kännetecknade utskottsmajoritetens
            skrivning i betänkandet.
          </note>
          <note>
            Även om prognosen är 4% är detta en helt oacceptabel nivå för
            oss socialdemokrater. En socialdemokratisk regering vidtar åtgärder,
            och regeringen har också under det senaste året vidtagit ett stort
            antal åtgärder för att bl.a. dämpa kostsstegringarna. En del av
            de åtgärderna presenterades för riksdagen den 26 oktober förra
            året. Dessa åtgärder och den tillfälliga åtstramningen av penningpolitiken
            har nu lett till att marknadsräntorna har gått ned.
          </note>
          <note>
            Omvärldens förtroende för den svenska ekonomiska politiken har
            successivt förstärkts, och sedan mitten av oktober har vi ett
            betydande valutainflöde. Vår valutareserv uppgår i dag till ca
          </note>
          <note>
            118 miljarder kronor. Genom att vidta ytterligare åtgärder bör
            vi kunna pressa inflationen och dämpa den under 1991 så att den
            kommer i nivå med inflationen i våra viktigaste konkurrentländer
            och under den nivån för år 1992. Om en snabb lönedämpning kan
            komma till stånd kan lågkonjunkturen bli kort och en långvarig
            arbetslöshet undvikas. Många andra länder i
          </note>
          <note>
            Europa har sedan länge lidit av en sådan arbetslöshet.
          </note>
          <note>
            Som svar till Lars Tobisson vill jag säga att det nu när kriget
            tagit slut finns en optimism inte bara i omvärlden utan också
            i Sverige, även om Lars
          </note>
          <note>
            Tobisson gör allt för att förneka det. Vi tror att det kan bli
            en vändpunkt i den svenska ekonomin och industriproduktionen redan
            under 1991 och att vi åter får i gång tillväxten.
          </note>
          <note>
            En av förutsättningarna för en god utveckling är att
          </note>
          <note>
            Rehnbergs gruppens förslag till stabiliseringsavtal accepteras
            av arbetsmarknadens parter. Gruppens förslag om ett tvåårsavtal
            med lönekostnadsökningar inkl. löneglidning och överhäng som begränsas
            till ca 5% för 1991 och till ca 3 % för 1992, kommer att innebära
            att vi i år kommer att få samma inflation som i övriga OECD-
          </note>
          <note>
            länder och en något lägre inflation 1992. Om avtalet accepteras
            kan detta vara ett avgörande bidrag till att lågkonjunkturen blir
            kort, och vi undviker en långvarig arbetslöshetskris. Avtalsförslaget
            innebär också en för parterna unik möjlighet att reformera lönebildningssystemet.
            En överenskommelse innebär även att parterna därmed tar det ansvar
            som följer av den frihet man har på arbetsmarknaden.
          </note>
          <note>
            Lars Tobisson undrade om regeringen skulle vidta några icke marknadsmässiga
            åtgärder för att klara sysselsättningen. Moderaterna hävdar att
            det är fullständigt meningslöst för regeringen att försöka påverka
            lönebildningen genom
          </note>
          <note>
            Rehnbergkommissionen. Jag tycker att detta är en mycket uppgiven
            inställning. Moderaterna har inställningen att parterna själva
            skall ta konsekvenserna av för höga löneökningar genom konkurser
            och företagsnedläggningar. Att hålla tillbaka arbetslösheten har
            inte en hög prioritet för dem, utan här skall det hela få ha sin
            gång. Vi socialdemokrater tillbakavisar en sådan passiv inställning
            som moderaterna har i den här frågan.
          </note>
          <note>
            De grupper som lyckats erhålla löneökningar är inte alls de grupper
            som drabbas av arbetslösheten.
          </note>
          <note>
            Regeringen har nu beslutat att frisläppa de allmänna investeringsfonderna.
            Det frigör ca 20
          </note>
          <note>
            miljarder kronor, vilket också är betydelsefullt dels för att
            få till stånd olika slag av investeringar, dels för att på lång
            sikt trygga sysselsättningen.
          </note>
          <note>
            Gunnar Björk sade att infrastrukturfonden borde ha inrättats
            för länge sedan. Regeringens förslag kommer nu att behandlas av
            riksdagen.
          </note>
          <note>
            Infrastrukturfonden kommer att tillföra 10
          </note>
          <note>
            miljarder kronor för investeringar i vägar, järnvägar och kollektivtrafik,
            och den är av mycket stor betydelse. Den utgör ett nytt sätt att
            finansiera investeringar. Genom samfinansiering med annan ekonomisk
            finansiering skapas ytterligare resurser.
          </note>
          <note>
            Under 90-talet kan många tiotals miljarder och kanske över 100
            miljarder kronor komma att satsas på dessa viktiga infrastrukturinvesteringar.
            Detta är också ett verksamt bidrag i kampen mot arbetslösheten.
          </note>
          <note>
            En ökad arbetslöshet kommer däremot inte att mötas med generella
            efterfrågestimulanser.
          </note>
          <note>
            Arbetsmarknadspolitiken kommer att utformas så att den bidrar
            till inflationsbekämpningen. Det innebär att förtur ges till åtgärder
            som leder till aktivt arbetssökande, kompetenshöjning, omskolning,
            rehabilitering och yrkesmässig rörlighet. Arbetslinjen har varit
            ett adelsmärke för svensk arbetsmarknadspolitik och kommer kanske
            i ännu större utsträckning att vara riktmärket för den socialdemokratiska
            arbetsmarknadspolitiken i framtiden.
          </note>
          <note>
            Vi måste också genom den ekonomiska politiken säkra långsiktig
            balans mellan ekonomisk tillväxt och miljö. De redan genomförda
            förändringarna av skattesystemet innebär att energikonsumtionen
            begränsas och att det blir dyrare att skada miljön.
          </note>
          <note>
            Ytterligare förslag för att skydda vår miljö har nyligen presenterats
            av regeringen i propositionen om en god livsmiljö.
          </note>
          <note>
            Jag vill under de få minuter jag har kvar av min taletid kommentera
            oppositionens budgetalternativ. Moderaterna avslöjar på ett utmanande
            sätt det tänkande som finns i moderata samlingspartiet. Lars Tobisson
            talar hela tiden om skattesänkningar, och moderaterna föreslår
            stora omedelbara skattesänkningar och likaså besparingar. De vill
            helt avskaffa flertalet arbetsgivaravgifter, däribland arbetarskyddsavgiften.
            Det innebär att de bl.a. vill bryta ner stora delar av de samhällsorgan
            och de resurser som byggts upp för att tillgodose angelägna behov
            inom företagshälsovård, arbetsmiljö och rehabilitering. Moderaterna
            vill avveckla arbetslivsfonden, Gunnar Björk, och betala tillbaka
            fondens tillgångar till företagen. Gunnar
          </note>
          <note>
            Björk sade ju att man numera var så överens. Detta innebär att
            man betalar tillbaka 12,4 miljarder kronor som avsatts för att
            användas till förbättrad arbetsmiljö, förkortade sjukskrivningsperioder
            och ökade rehabiliteringsinsatser.
          </note>
          <note>
            De moderata stridsropen känns igen när moderaterna attackerar
            vårt välfärdssamhälle:
          </note>
          <note>
            -- Sänk fastighetsskatten.
          </note>
          <note>
            -- Sänk löneskatten med 4,5 %.
          </note>
          <note>
            -- Sänk beskattningen av kapitalinkomster, realisationsvinster,
            förmögenhet, arv och gåvor.
          </note>
          <note>
            -- Sänk statens bidrag till kommunerna med 4
          </note>
          <note>
            miljarder kronor netto under 1992.
          </note>
          <note>
            -- Sänk u-landsbiståndet till de fattiga länderna med 1,1 miljarder
            kronor.
          </note>
          <note>
            -- Sänk ersättningsnivån i föräldraförsäkringen och i deltidspensionssystemet.
          </note>
          <note>
            -- Sänk även arbetslöshetsersättningen.
          </note>
          <note>
            -- Inför tre karensdagar i sjukförsäkringen, sänk stödet till
            folkbildningen.
          </note>
          <note>
            -- Sänk statens stöd till arbetshandikappade.
          </note>
          <note>
            Samtidigt påstår moderaterna att dessa försämringar i trygghetssystemen
            uppvägs av sänkt skatt. Men sanningen är att de hushåll som drabbas
            av nedskärningar inte i första hand är de som får sänkta skatter.
            Det är i stället arbetsgivarna som kan påräkna sänkta eller avvecklade
            arbetsgivaravgifter. En vanlig löntagare däremot kan få nöja sig
            med sänkt skatt på oblyad bensin, lägre moms på transport-, hotell-
            och serveringstjänster. Under ett halvår skulle löntagarna också
            få en viss lättnad genom avvecklingen av den tillfälliga momshöjningen.
          </note>
          <note>
            Däremot skulle han eller hon bestående drabbas av höjd inkomstskatt,
            eftersom skattereduktionen för fackföreningsavgiften dras in.
            De drabbas av höjd hyra, eftersom bostadsstödet begränsas, och
            de får sämre kommunal service till följd av de stora indragningarna
            från kommunerna. Dessutom skulle fortsatta stora skattesänkningar,
            som moderaterna talar om, ganska snart rasera grundvalen för vår
            välfärd och sociala omvårdnad.
          </note>
          <note>
            Den här politiken säger vi socialdemokrater bestämt nej till.
          </note>
          <note>
            Jag ser att den angivna taletiden är överskriden, varför jag
            får återkomma i replikerna.
          </note>
          <note>
            Med dessa synpunkter, herr talman, yrkar jag bifall till finansutskottets
            hemställan.
          </note>
          <note type="speaker">
            Anf. 7 LARS TOBISSON (m) replik:
          </note>
          <note>
            Herr talman! Av någon anledning har finansutskottets ordförande
            Hans Gustafsson ställt sig utanför debatten och skickat fram den
            kände skönmålaren Roland Sundgren i sitt ställe. Man kan fråga
            sig i vilken skenvärld Roland Sundgren lever. Om jag rätt förstod
            vad han sade i inledningen av sitt anförande så menar han att
          </note>
          <note>
            Sverige är ett bra land och att det bevisas av att turistbalansen
            uppvisar allt större underskott. För mig är det snarare ett tecken
            på att det är ett land som det är dyrt att leva i. Det är ett
            land varifrån människor ger sig i väg när de är lediga, liksom
            det är ett land till vilket allt färre människor finner det mödan
            värt att komma på t.ex. semestern.
          </note>
          <note>
            Det förhållandet att Roland Sundgren har fått hoppa in som reserv
            för Hans Gustafsson betyder inte att han kan undgå att besvara
            de frågor som jag riktat till finansutskottets socialdemokrater.
            Det är verkligen anmärkningsvärt att det i hans anförande inte
            fanns ett enda ord om den viktigaste framtidsfrågan för Sverige,
            nämligen vårt förhållande till EG. Får jag påminna om min begäran
            om en förklaring till uttalandet att förhandlingar med EG får
            visa på vilket sätt Sverige blir delaktigt i den europeiska integrationen.
          </note>
          <note>
            Menar ni socialdemokrater allvar med ert tal om medlemskap i
            EG, eller är det bara ett taktiskt grepp för att dämpa valutaoron?
          </note>
          <note>
            Jag kan i och för sig förstå att det kan ta emot att ställa upp
            på moderata krav. Det är krav som enligt finansministern sedan
            länge och endast har drivits av ett ansvarslöst, populistiskt
            ytterkantsparti.
          </note>
          <note>
            Men, som framgick av min uppräkning i anförandet, är det inte
            första gången vi ställer sådana krav. Jag antar också att Filip
            Fridolfsson återkommer till dem senare.
          </note>
          <note>
            Socialdemokraternas motvilja att närma oss moderater tar sig
            ibland smått löjeväckande uttryck. Enligt den valplattform som
            lades fram för att skipa fred mellan Allan Larsson och Stig Malm
            är det EG som socialdemokraterna söker sig till socialt medvetet.
            Det är ett medborgarnas och löntagarnas Europa till skillnad från
            det kapitalistiskt råa och hänsynslösa EG som moderaterna satsar
            på. Det här påminner mig om den gång då jag var med om ett lektorsval
            i Finland.
          </note>
          <note>
            Det var på Kekkonens tid. Den gången hade alla nominerat Kekkonen
            som sin kandidat. Den stora frågan var bara vilken Kekkonen som
            skulle bli vald. Något av samma sak är det när man hör er tala
            om EG. Vad som hände i Finland kunde inte dölja att det rådde
            enighet, och detsamma gäller även här.
          </note>
          <note>
            I finansplanen står det att socialdemokraterna är beredda att
            sänka skattetrycket på sikt.
          </note>
          <note>
            Valplattformen gäller uttryckligen under hela 1990-
          </note>
          <note>
            talet. Men där finns inte ett enda ord om att sänka skattetrycket.
            Vad menar ni socialdemokrater med orden ''på sikt''?
          </note>
          <note type="speaker">
            Anf. 8 ANNE WIBBLE (fp) replik:
          </note>
          <note>
            Herr talman! Roland Sundgren hade betydande svårigheter att förklara
            påståendet att lågkonjunkturen blir kortvarig. Samtidigt beskrev
            han själv hur skyhöga arbetslöshetstalen skulle bli om något år
            och längre fram. Jag förstår hans svårigheter, därför att dessa
            två saker går inte ihop.
          </note>
          <note>
            Jag tycker att Roland Sundgren i ärlighetens namn skall erkänna
            det. Sanningen är att det kommer att ta betydande tid att ändra
            kurs i Sverige efter den tredje vägens ekonomisk-politiska misslyckanden.
          </note>
          <note>
            Det går inte att smita ifrån att detta är regeringens ansvar.
          </note>
          <note>
            Nu försökte sig Roland Sundgren på en ny typ av bortförklaring.
            Vad som hänt var inte oppositionens eller parternas fel, utan
            omvärldens.
          </note>
          <note>
            Han talade om den sämre internationella konjunkturen, att det
            hade gått sämre i USA och
          </note>
          <note>
            EG osv. Låt mig påminna Roland Sundgren om
          </note>
          <note>
            Handelsbankens senaste och ganska fullständiga beskrivning av
            den ekonomiska utvecklingen i världen. OECD-området väntas under
            åren 1990,
          </note>
          <note>
            1991 och 1992 få en tillväxt på 2,7 resp. 1,5 och 2,5
          </note>
          <note>
            procent. I Sverige, för vilket land Roland
          </note>
          <note>
            Sundgrens socialdemokrati bär ansvaret, är motsvarande procenttal
            plus 0,6, minus 0,6 och plus
          </note>
          <note>
            0,5. Det är en betydande hemmagjord kris, Roland
          </note>
          <note>
            Sundgren. Det vore ärligare att erkänna det än att komma med
            bortförklaringar.
          </note>
          <note>
            Roland Sundgren räknade upp olika saker som måste åstadkommas.
            Det handlade bl.a. om att få ned prisökningstakten. Jag har självklart
            ingen annan åsikt på den punkten. Givetvis gäller det också att
            få bukt med arbetslösheten. Men så sade han: genom att vidta ytterligare
            åtgärder. Det tycker jag var ett påstående som det kunde vara
            värt att något utveckla. Såvitt jag förstår är den enda åtgärd
            -- om man nu skall kalla den för det --
          </note>
          <note>
            som regeringen har i sin påse Rehnberggruppens förslag. Om det
            finns ytterligare förslag, så har det i varje fall inte framkommit
            under finansutskottets behandling av den ekonomiska politiken.
            Det står ingenting om det i finansplanen, och det finns inte beskrivet
            i utskottets betänkande. Det skulle vara en nyhet för dagen om
            Roland Sundgren kunde säga om det finns någonting mer. Han tänker
            kanske göra något positivt för näringslivet. Släng
          </note>
          <note>
            AP-fondsförslaget i papperskorgen, ta bort förmögenhetsskatten
            på det arbetande kapitalet och förklara den konstiga och uttunnade
            skrivningen om EG! Återgå till litet mer framtidsinriktade och
            verklighetsnära beskrivningar!
          </note>
          <note type="speaker">
            Anf. 9 GUNNAR BJÖRK (c) replik:
          </note>
          <note>
            Herr talman! När tillväxten i ekonomin sjunker, när arbetslösheten
            och antalet varsel ökar, när exporten och importen avtar och när
            konsumentpriserna snart har stigit med 13%, då beskriver socialdemokraterna
            i finansutskottet det som att tredje vägens politik har lyckats.
          </note>
          <note>
            Det var för övrigt ganska länge sedan vi hörde talas om tredje
            vägens politik, men nu har det uttrycket tydligen dammats av.
            Jag vet inte om det har skett inför valrörelsen. Men detta är
            väl ändå att ha väldigt låga ambitioner beträffande tredje vägens
            politik, som vi för övrigt trodde hade kraschat för länge sedan.
            Svagare exempel än detta tycker jag man får leta efter.
          </note>
          <note>
            Beträffande turistbalansen: Jag vet inte om Roland
          </note>
          <note>
            Sundgren har nåtts av den debatt som pågår om bekymren inom turistnäringen.
            Roland Sundgren borde kunna vara en tillgång för turistrådet i
            dess positiva verksamhet.
          </note>
          <note>
            I sitt anförande skyller han nästan allt på omvärlden. Jag tycker
            att inget kan vara mer fel, eftersom många av våra bekymmer ändå
            är hemmatillverkade och är ett resultat av den socialdemokratiska
            regeringspolitiken.
          </note>
          <note>
            Arbetslösheten stiger. Jag frågade kanske inte efter strukturfonden,
            utan jag frågade varför man dröjde så länge med att lägga en tillväxtproposition
            för att få fram en nödvändig strukturreform och nödvändiga insatser
            som ett led i en ökad internationalisering på kommunikationsområdet,
            vilket som en bieffekt skulle ha gett flera tusen människor jobb.
            Varför har socialdemokraterna väntat med att lägga fram detta
            förslag tills sex månader före valet? Det finns inga sakliga skäl
            för det, mer än att man möjligen vill ha detta som valfläsk och
            har spekulerat i att arbetslösheten skulle öka.
          </note>
          <note>
            Det Roland Sundgren sade om kopplingen mellan arbetsgivaravgifter
            och löntagare var litet väl grunt.
          </note>
          <note>
            Arbetsgivaravgiften är ju en kostnad i företaget och är inte
            direkt jämförbar med löntagarnas inkomster.
          </note>
          <note>
            Jag tycker nog att Roland Sundgren satte plogen litet väl grunt.
            Sådana tilltag brukar normalt leda till svag skörd.
          </note>
          <note type="speaker">
            Anf. 10 LARS-OVE HAGBERG (v) replik:
          </note>
          <note>
            Herr talman! Om Lars Tobisson tyckte att Roland
          </note>
          <note>
            Sundgren skönmålade fick jag i stället känslan av att han var
            som någon som läser för barn. Jag fick intryck av en tidsmaskin
            där han förflyttade sig tillbaka till det goda 60- och 70-talet,
            när han skulle referera socialdemokratins politik och dess fördelning
            av välfärden. Men ni håller just på att skrota välfärdsbygget
            på olika plan, Roland
          </note>
          <note>
            Sundgren!
          </note>
          <note>
            På avgörande områden är det kris i välfärden, och jag kan inte
            begripa den generella åtstramningen i sjukförsäkringen, som har
            varit en grundbult i den generella välfärdspolitiken. Vi har gemensamt
            år
          </note>
          <note>
            1982 gått till val på att sjukförsäkringen skall upprätthållas.
            Nu står vi i dagens verklighet. Då frågar man sig: Var finns de
            kraftfulla åtgärderna mot arbetslösheten? Jag ställer frågan eftersom
            jag inte ser dem.
          </note>
          <note>
            Arbetslösheten ökar. Vad kommer i nästa skede?
          </note>
          <note>
            Är det så att man förlitar sig på effekterna av att de höga vinster
            som kan åstadkommas genom låga löneavtal investeras eller används
            i svenskt näringsliv -- lika oplanerade effekter som superdevalveringens
            effekter? Då underordnar man sig helt det svenska och internationella
            näringslivet och tänker sig inte alls att styra. Då uppstår den
            stora frågan: Vad vill socialdemokratin? Handlar det bara om en
            anpassning till utvecklingen?
          </note>
          <note>
            Var är 80-talets stärkta näringsliv? Var det Volvos och Saabs
            investeringar som stärkte näringslivet?
          </note>
          <note>
            Nej, det är snarare tvärtom. Utarmningen av svenskt näringsliv
            är just problemet!
          </note>
          <note>
            Var finns de avgörande framtidssatsningarna i
          </note>
          <note>
            Sverige? Om vi går igenom bransch för bransch kan vi se att utflyttningen
            är av strategisk betydelse.
          </note>
          <note>
            Den är alltså negativ för Sverige. Detta måste väl ändå socialdemokratin
            se mer allvarligt på. I
          </note>
          <note>
            tillväxtpropositionen säger man bara att vi skall stödja marknadsekonomin
            framöver. Tänker man inte göra ett enda ingrepp? Det man säger
            i sin portalparagraf beträffande näringspolitiken är just att
            man skall stödja näringspolitiken framöver.
          </note>
          <note>
            Det vore tacknämligt om socialdemokratin och
          </note>
          <note>
            Roland Sundgren kunde föreslå någon enda åtgärd beträffande priserna
            som är av någon dignitet jämfört med Rehnbergkommissionens förslag
            vad gäller löner. Men också här kommer man bara med fromma förhoppningar.
          </note>
          <note type="speaker">
            Anf. 11 CARL FRICK (mp) replik:
          </note>
          <note>
            Herr talman! Vi har all anledning att vara stolta över den svenska
            arbetsmarknadspolitiken.
          </note>
          <note>
            Arbetslösheten är ett gissel, och därför kan vi inte överge arbetslinjen.
            Men vi kan komma till rätta med en del av problemen genom att
            vi slutar stressa vår ekonomi och minskar vår materiella förbrukning
            samt utnyttjar möjligheten att lagstifta om rätt till sänkt arbetstid.
            Vi kan också sänka normalarbetstiden.
          </note>
          <note>
            En antiinflationspolitik kan utgå från att vi kan sänka våra
            totala lönekostnader genom att sänka arbetsgivaravgifterna, som
            vi har föreslagit, och samtidigt öka skatterna på energi och på
            miljöfarliga utsläpp. Då slår man två flugor i en smäll. Man ordnar
            sänkt inflation och minskar miljöförstöringen.
          </note>
          <note>
            Vi har också andra spännande fenomen i landet.
          </note>
          <note>
            Inom bank- och finansväsendet har 18 miljarder försvunnit förra
            året. Det är ungefär lika mycket pengar som ett normalårs tillväxt
            i landets ekonomi. En av bankerna, Nordbanken, ståtar med fem
            miljarder i förlust. Under samma tid rånades banken på blygsamma
            1,6 miljoner.
          </note>
          <note>
            Bankledningen var alltså tre tusen gånger effektivare än vanliga
            rånare när det gällde att minska bankens tillgångar. En avgången
            bankdirektör tog cykeln hem till villan på
          </note>
          <note>
            Djurgården.
          </note>
          <note>
            Här jobbas i riksdag och departement med att få budgeten att
            gå ihop, med prioriteringar och viktiga samhällsbehov. Här drabbas
            man av målkonflikter och politikerförakt därför att alla inte
            kan få vad de önskar. Samtidigt försvinner hela tillväxten i ekonomin
            i spekulationsförluster i stora banker.
          </note>
          <note>
            Tänk vilka framtidsinvesteringar vi hade kunnat börja med --
            spårbunden trafik, miljövänlig teknik, omställning av industrin
            i miljövänlig riktning, utveckling av alternativ till bilar.
          </note>
          <note>
            Vart tog de stora kapitalägarnas samhällsansvar vägen? Pengar
            är inte bara makt. Det finns ett ansvar att använda pengarna på
            ett människovärdigt sätt. Det handlar om samma personkategori
            som ändrade den ekonomiska politiken och tvingade riksdagen att
            besluta om att begära medlemskap i EG. Makten utgår inte längre
            från svenska folkets vilja i fria val. Makten avgörs av bankkontons
            storlek och kapitalets obegränsade frihet. Miljardförsvinnandet
            är mer än ett symptom. Det är beviset på ett paradigmskifte.
          </note>
          <note>
            Det inträffade visar att det fordras en politik med solidaritet,
            som har bästa möjliga livsmiljö för barnen som ledstjärna. Det
            måste till en grönare politik där också kapitalägare faktiskt
            tar ansvar för hanteringen av pengarna, så att de inte bara försvinner.
            Pengar kan användas nyttigt.
          </note>
          <note type="speaker">
            Anf. 12 ROLAND SUNDGREN (s) replik:
          </note>
          <note>
            Herr talman! Man kan ha många synpunkter på turistbalansen. Jag
            uppfattade den som ett uttryck för att många svenskar har råd
            att åka utomlands, vilket avspeglas i turistbalansen. De upplever
            en verklighet som inte gör det så lätt att vara en svartmålare
            av det svenska samhället. Lars
          </note>
          <note>
            Tobisson sade att skönmålaren hade skickats fram, och jag tror
            att det behövs en hel del skönmålare, eftersom det finns så många
            svartmålare för närvarande i det svenska samhället.
          </note>
          <note>
            Vi kommer naturligtvis att tala mycket om EG
          </note>
          <note>
            här i kammaren, även om jag inte hade så mycket nytt att berätta
            i min inledning. Det pågår förhandlingar, och med utgångspunkt
            i dem kommer det att lämnas in en ansökan.
          </note>
          <note>
            Eftersom Lars Tobisson har läst vår valplattform vet han att
            vi aktivt vill delta i skapandet av det nya
          </note>
          <note>
            Europa. Det är kanske inte kapitalets Europa som vi vill vara
            med och utveckla, utan sysselsättningens, välfärdens och miljöns
            Europa.
          </note>
          <note>
            Vi vill vara med och utveckla den sociala dimensionen, och där
            tror jag att vi har en hel del att bidra med i den spännande utmaning
            som det nu är fråga om i hela det europeiska samarbetet.
          </note>
          <note>
            Anne Wibble och Lars-Ove Hagberg frågade vilka åtgärder vi vill
            vidta för att undvika det jag sade var oacceptabelt, en arbetslöshet
            på 4 %. Jag nämnde en hel del åtgärder. Allan Larsson brukar säga
            att när det är lågkonjunktur i samhället skall det vara högkonjunktur
            i utbildningen. Jag nämnde de åtgärder som vi måste vidta när
            det gäller den aktiva arbetsmarknadspolitiken. Jag nämnde infrastrukturinvesteringarna
            i tillväxtpropositionen och frisläppandet av investeringsfonden.
            Om arbetslösheten utvecklas ytterligare kan det komma även andra
            åtgärder. Vi har också genomfört en skattereform som jag tror
            är strukturellt viktig för att stimulera arbete och sparande,
            vilket också är viktigt för att komma åt arbetslösheten.
          </note>
          <note type="speaker">
            Anf. 13 LARS TOBISSON (m) replik:
          </note>
          <note>
            Herr talman! Exemplet med turistbalansen var nog inte så bra.
            Det går inte att förklara varför svenskar när de blir lediga far
            utomlands, för att njuta av de mycket sämre förhållanden som råder
            i andra länder, medan utlänningar inte kommer hit, när det skall
            vara så bra i Sverige -- om inte orsaken ligger i att vi har ett
            mycket högt kostnadsläge. Det har orsakats bl.a. av det höga skattetrycket,
            vilket i själva verket är ett grundläggande problem som vi bör
            ta itu med men som Roland Sundgren, nu som självutnämnd skönmålare,
            väljer att bortse från.
          </note>
          <note>
            Roland Sundgren är inte så dålig på svartmålning heller. Det
            kan man se när han beskriver det moderata budgetalternativet.
            Då framträder även de egenskaperna.
          </note>
          <note>
            Jag fick ändå ett försök till svar beträffande formuleringen
            om EG. Roland Sundgren hänvisade mig till valplattformen, där
            jag skulle finna ett klart besked om att socialdemokraterna nu
            satsar på ett medlemskap i EG. Men där kan jag läsa: ''Socialdemokratin
            vill att Sverige under 1991
          </note>
          <note>
            ansöker om medlemskap i den Europeiska
          </note>
          <note>
            Gemenskapen med bibehållen neutralitetspolitik.
          </note>
          <note>
            Bestämmer vi oss, efter förhandlingar och överenskommelse med
            EG, för att bli medlemmar är det ett av vårt lands viktigaste
            beslut -- -- --.''
          </note>
          <note>
            Det är tydligen inte säkert att ni vill bli medlemmar, eftersom
            ni fortfarande håller det öppet. Vad ni har kommit fram till är
            att ni skall skicka in en medlemsansökan, men vad det skall bli
            med den, det har ni ingen särskild vilja att berätta för oss.
          </note>
          <note>
            Jag vet inte om jag förmår att slå igenom den skönmålning som
            Roland Sundgren har gjort och nå fram till en verklighetsbeskrivning
            åt honom.
          </note>
          <note>
            Om det inte går på det reala området, skulle jag vilja ta upp
            några finansiella frågor.
          </note>
          <note>
            I vår partimotion, liksom i en reservation om penning- och valutapolitiken,
            tar vi upp de kreditsvårigheter som uppträder inte minst för småföretagen.
            Enligt min mening finns det skäl för riksbanken att överväga en
            sänkning av kassakraven. De kraven har ju till syfte att förebygga
            en kreditexpansion som beror på överdriven konsumtionslust, men
            det är inte dagens problem.
          </note>
          <note>
            Kassakraven verkar också snedvridande genom att de riktas mot
            vissa kreditinstitut men inte mot andra. I dag ser vi hur försäkringsbolagen
            plötsligt erbjuder billigare villakrediter därför att de inte
            omfattas av kassakraven. Jag frågar: Varför motsätter sig socialdemokraterna
            att riksdagen här gör ett uttalande som visar att vi menar att
            det är dags att vidta denna förändring?
          </note>
          <note>
            I samma reservation behandlas frågan om utredningen av riksbankens
            oberoende. Det är bra att den nu kommer till. Anser Roland Sundgren
            verkligen att det är bra att denna utredning, som skall handla
            om ett riksdagens organ, inte har någon parlamentarisk representation,
            inte en enda riksdagsman, trots att den skall överväga formerna
            för val här i riksdagen av ledamöter i exempelvis fullmäktige?
            Det tycker jag faktiskt är utmanande.
          </note>
          <note type="speaker">
            Anf. 14 ANNE WIBBLE (fp) replik:
          </note>
          <note>
            Herr talman! Roland Sundgren gjorde -- och det uppskattar jag
            mycket -- ett försök att säga någonting om vilka åtgärder man
            faktiskt skulle kunna vidta. Han gick emellertid för långt tillbaka
            i tiden. Roland Sundgren talade om att man skulle vidta nya åtgärder,
            och det var det min fråga gällde.
          </note>
          <note>
            Han talade om att det gick så bra just nu och att vissa saker
            därför precis nu var på tapeten. Han hänvisade särskilt till utvecklingen
            efter det att finansplanen lagts fram, och då kan man ju inte
            gärna säga att man är glad över att ha genomfört en skattereform.
            Jag håller helt med om det, men min fråga gällde faktiskt vad
            som kommer att göras nu.
          </note>
          <note>
            Roland Sundgren sade också att man skall satsa på utbildning,
            och det skulle jag gärna också vilja få en kommentar till. Folkpartiet
            liberalerna har föreslagit att man skall utöka lärlingsutbildningen.
          </note>
          <note>
            Vi har under många år föreslagit detta, och jag tror för övrigt
            att moderata samlingspartiet har gjort detsamma. Socialdemokraterna
            har alltid röstat emot. Nu är en utomordentlig tidpunkt att ändra
            uppfattning och faktiskt stödja förslaget om lärlingsutbildning.
            Det är en sällsynt lyckad form av utbildning, som faktiskt i många
            fall leder till riktiga arbeten för de ungdomar som nu i allt
            snabbare takt blir arbetslösa.
          </note>
          <note>
            Detsamma gäller högskolan. Regeringen har lagt fram förslag om
            en minimal utökning av antalet platser på högskolan. Är det någonting
            som man nu skulle ta tillfället i akt att satsa på, så är det
            en högskoleutbildning för de ungdomar som söker till högskola
            men som måste avvisas därifrån på grund av regeringens egenartade
            högskolepolitik.
          </note>
          <note>
            Roland Sundgren kunde kanske något utveckla det han sade om en
            satsning på utbildningen. Jag tror att det finns ett betydande
            utrymme för förbättringar om socialdemokraterna verkligen är intresserade
            av detta.
          </note>
          <note>
            Roland Sundgren brassade dessutom i sitt anförande på kolossalt
            mot varje tanke på att förbättre Sveriges ekonomiska framtid genom
            att minska offentliga utgifter så att det blir utrymme för skattesänkningar.
            Jag tycker att det var en beklämmande beskrivning. Den gick i
            princip ut på att varenda skattesänkning är av ondo; det blir
            pest och kolera om man sänker någon enda liten skatt.
          </note>
          <note>
            Varenda besparing i de offentliga utgifterna som föreslås av
            någon annan än socialdemokraterna är socialt orättfärdig och kommer
            att rasera välfärden.
          </note>
          <note>
            Om jag vore Roland Sundgren skulle jag vara en aning försiktig
            med ordvalet. Det går att finna betydande mängder av förslag som
            tre, fyra eller fem år för sent har genomförts av socialdemokraterna
            tillsammans med ett eller flera borgerliga partier. Det är dumt
            att binda ris åt egen rygg på det sättet.
          </note>
          <note>
            Jag är alldeles övertygad om att Roland Sundgrens parti inte
            har någon som helst möjlighet att vända den ekonomiska utvecklingen
            i Sverige, eftersom ni inte tror på det som måste göras. Ni har
            helt enkelt en för gammalmodig och traditionell syn på den ekonomiska
            utvecklingen.
          </note>
          <note type="speaker">
            Anf. 15 GUNNAR BJÖRK (c) replik:
          </note>
          <note>
            Herr talman! Först vill yrkar jag bifall till reservationerna
            2, 18 och 34, vilka jag kommer att begära votering på.
          </note>
          <note>
            Jag hade hoppats att Roland Sundgren klart och koncist skulle
            ange vad som är socialdemokraternas målsättning i den ekonomiska
            politiken, att han skulle visa vad det är socialdemokraterna avser
            att gå till val på. Roland Sundgren verkar emellertid inte inse
            de svenska insatsernas negativa betydelse, och han verkar inte
            heller ha något krismedvetande. Man fick en känsla av att Roland
          </note>
          <note>
            Sundgren läste upp ett gammalt anförande som han har hållit tidigare,
            eftersom han nämnde den tredje vägens politik.
          </note>
          <note>
            Tillväxten i ekonomin sjönk under det andra halvåret 1990. Man
            frågar sig om detta inte på något sätt bekymrar socialdemokraterna
            i finansutskottet, här företrädda av Roland
          </note>
          <note>
            Sundgren, eftersom de fortfarande försöker beskriva situationen
            i ganska ljusa färger.
          </note>
          <note>
            När det gäller turistbalansen är det helt ofattbart att
          </note>
          <note>
            Roland Sundgren använder sig av det exempel han tog upp. Den
            nya momsen på serveringstjänster och turism har påverkat förhållandena
            mycket negativt. Den enda glädjen har varit att det kom extra
            mycket snö i fjällen.
          </note>
          <note>
            Angående arbetslivsfonden vill jag säga att jag tror att en av
            90-talets viktiga frågor blir satsningen på arbetsmiljön, eftersom
            näringslivet och arbetsgivarna inte kommer att ha råd att låta
            bli att ta hänsyn till detta. Arbetslivsfonden har här kommit
            att innebära ett helt unikt sätt att stötta företag. Det har varit
            fråga om väldigt många, och ännu fler är på gång. Ungefär 2,5
            miljarder kronor har dessutom redan fördelats. Man har genom arbetslivsfonden
            alltså fått fram helt unika sätt att stödja företag som vill satsa
            på ökad allmänbildning, en ny organisation, en bättre arbetsmiljö
            och ökad rehabilitering för att fler människor skall komma i arbete.
            En situation som den under den förra högkonjunkturen, med en halv
            miljon människor stående utanför arbetsmarknaden, innebär lidande
            för de berörda.
          </note>
          <note>
            För nationen är det bedrövligt att människor saknar arbete, och
            för näringslivet och arbetsgivare inom den offentliga sektorn
            är det ett stort bekymmer.
          </note>
          <note>
            Jag är helt övertygad om att den insikten kommer att leda till
            ett ökat stöd för den satsning som nu sker, där näringslivet och
            arbetslivet tar en mycket aktiv del och med glädje tar emot satsningen.
          </note>
          <note>
            Jag upprepar än en gång mina frågor angående tillväxtpropositionen,
            eftersom jag inte har fått något ordentligt svar. Har socialdemokraterna
            medvetet struntat i att lägga fram förslag om nödvändiga infrastruktursatsningar?
            Har man väntat till valrörelsen för att på så sätt spekulera i
            arbetslöshet?
          </note>
          <note type="speaker">
            Anf. 16 CARL FRICK (mp) replik:
          </note>
          <note>
            Herr talman! Det är inte utan stigande förvåning som jag läser
            betänkandet och vad som där sägs om miljöpartiets förslag. Det
            sägs att vi vill minska vår öppenhet mot världen och minska industriproduktionen.
            Vi förordar fri handel på lika villkor inom GATT-systemet. Att
            handeln skall ske på lika villkor innebär att vi vill att importerade
            varor skall uppfylla svenska krav på egenskaper och tillverkningsmetoder.
            Detta har riksdagen sagt nej till på grund av att det betraktas
            som handelshinder.
          </note>
          <note>
            Jag kan inte tolka beskrivningen på annat sätt än att majoriteten
            är för export av miljöförstöring och att vi skall importera matvaror
            som har behandlats på sätt som vi inte accepterar i Sverige. Det
            är att importera ohälsa. Att säga nej till detta är att visa solidaritet
            och inte att förorda minskad öppenhet.
          </note>
          <note>
            I denna fråga finns det förutom miljöpartiet två partier som
            skiljer ut sig på ett positivt sätt, nämligen centerpartiet och
            vänsterpartiet. De andra väljer internationell miljöförstöring
            och människors ohälsa. Det är frihandelns fläckade juveler.
          </note>
          <note>
            Miljöpartiet förespråkar minskad materiell förbrukning och val
            av produktionssätt som minskar miljöförstöringen. Menar majoriteten
            att energieffektivitet begränsar industriproduktionen?
          </note>
          <note>
            Menar ni att ökade utbyten och minskat materialslöseri innebär
            att man begränsar industriproduktionen? Menar ni att ökad användning
            av förnybara energislag är att begränsa industriproduktionen?
            Menar ni att ökad återanvändning och ökat återbruk är att begränsa
            industriproduktionen?
          </note>
          <note>
            Jag tror inte att er uppfattning delas av dem som arbetar inom
            industrin. Under alla de år jag arbetade inom industrin arbetade
            man för att minska sina kostnader för energi och materialslöseri
            genom att bl.a. cirkulera skrot. Så gör man än i dag. Utskottets
            skrivning visar att utskottet har dålig kontakt med det som sker
            i näringslivet. Skrivningen kan bara tolkas så, att ni uppmanar
            människor inom industrin att låta bli att vara kostnadsmedvetna
            och resurssnåla. Jag som trodde att moderater och folkpartister
            ville framstå som industrins främsta förespråkare! Dagens betänkande
            visar faktiskt en motsatt bild.
          </note>
          <note>
            Regeringen vill inte stå upp för marknadsekonomin. Miljöpartiet,
            som av många framställs som ett parti mot marknadsekonomi, är
            en av dess varmaste förespråkare. Vi kan nå goda resultat med
            hjälp av gröna skatter och avgifter så att industrierna väljer
            miljörimliga tillverkningssätt och konsumenterna väljer varor
            som inte orsakar miljöförstöringar. Jag tycker att ni skall hålla
            er till sanningen, läsa vad vi skriver och sluta berätta sagor
            i betänkandena.
          </note>
          <note>
            Med hjälp av en grön, ansvarsfull marknadsekonomi och klok tillväxt
            kan vi bygga ett samhälle med barnen i centrum och med tanke på
            bästa möjliga livsmiljö för dem. Det är icke att visa mindre öppenhet
            mot världen. Det innebär inte att man minskar industriproduktionen.
            Det är ett fantastiskt påstående, och det är djupt okunnigt.
          </note>
          <note>
            Jag hade faktiskt väntat mig något väsentligt mycket bättre än
            att man dömer ut minskad materiell förbrukning och hushållning
            såsom en minskning av industriproduktionen, när man inom industrin
            under många år inte har gjort någonting annat än att försöka klara
            av sådana här problem.
          </note>
          <note type="speaker">
            Anf. 17 LARS-OVE HAGBERG (v) replik:
          </note>
          <note>
            Herr talman! Jag fick inte så mycket till svar av
          </note>
          <note>
            Roland Sundgren. Jag vill ägna mig åt fördelningspolitiken i
            kanske något mindre frågor.
          </note>
          <note>
            Låt oss diskutera skattereformen, Roland
          </note>
          <note>
            Sundgren, om vi nu skall tänka oss tillbaka till traditionen.
          </note>
          <note>
            Vänsterpartiets förslag till riksdagen om en satsning på 1,8
            miljarder kronor till de pensionärer som har det sämst ställt
            avstyrks. Dessa pensionärer utsätts därmed på ålderdomen för en
            förnedring, som ni genom KBT, som kommunerna skall få bära huvudansvaret
            för, försöker rädda dem ifrån.
          </note>
          <note>
            Ni ställer inte heller upp på ett kommunpaket eller på att beskatta
            de högst betalda i samhället för att satsa på kommunernas viktiga
            delar, t.ex.
          </note>
          <note>
            hemtjänsten och barnomsorgen.
          </note>
          <note>
            Ni har väl inte hittills ställt er särskilt positiva till våra
            förslag om att inrätta 8 000 nya platser inom högskoleutbildningen.
            Ni har under en rad år avvisat vänsterpartiets förslag om en tekniskhumanistisk
            utbildning för vuxna. Som jag tidigare påpekade är kanske grunden
            för en utveckling av vår industri och vårt näringsliv att vi har
            välutbildade människor i arbetslivet.
          </note>
          <note>
            Man skulle också kunna ställa frågan: Hur skall ni klara av ungdomarnas
            arbetslöshet? Kommunerna nedrustas och har det väldigt svårt.
            De kanske inte ens har råd att inrätta beredskapsarbeten eller
            andra arbeten som i dag skulle kunna rädda ungdomarna från sysslolöshet
            eller från att framöver behöva leva på ett lågt kontantstöd. Vad
            skall vi, Roland Sundgren, nu göra åt ungdomsarbetslösheten? Vad
            finns det för åtgärder att vidta som gör att ungdomarna slipper
            vara arbetslösa, som gör att de har en plats på arbetsmarknaden?
            Vad har regeringen för förslag, och vilket ansvar tar man?
          </note>
          <note>
            Moderaterna har till årets riksdag föreslagit att skattetrycket
            skall sänkas med 1 % varje år under
          </note>
          <note>
            90-talet och med 27,5 miljarder redan 1992. Jag vill upplysa
            om detta, eftersom ni, Roland Sundgren, under den här valperioden
            har övertagit en rad moderata förslag. Ni har genomfört nästan
            alla moderaternas önskemål. Det gäller förändringarna inom socialförsäkringen,
            och det gäller det ni har på gång rörande strejkböter. Ni stramar
            åt för kommunerna, och ni vidtar en rad åtgärder, exempelvis marginalskattesänkningen,
            som är gamla moderata krav.
          </note>
          <note>
            Kan vi, om ni klarar av att sitta kvar i regeringsställning,
            förvänta oss att ni också följer upp det moderata kravet på en
            sänkning av skattetrycket med 1 % varje år? Är det den vägen ni
            skall gå, eller vilken väg väljer ni i era försök att slå en gräns
            mot borgerligheten? Finns det en möjlighet för vänsterpartiet
            att i andra hand rösta på ett socialdemokratiskt förslag som är
            bättre än det borgerliga?
          </note>
          <note type="speaker">
            Anf. 18 ROLAND SUNDGREN (s) replik:
          </note>
          <note>
            Herr talman! De tre minuterna räcker inte till för att svara
            på alla frågor. Jag skall börja i en annan ordning den här gången,
            så att jag också något kan kommentera det som Lars-Ove Hagberg
            har sagt.
          </note>
          <note>
            Många av de förslag som Lars-Ove Hagberg kommer med är mycket
            bra. Jag upplevde emellertid att han i sitt första anförande talade
            om att detta med tillväxt inte var så väldigt viktigt.
          </note>
          <note>
            Däremot finns det många förslag från vänsterpartiet, bl.a. i
            dess motioner, som mycket starkt skulle öka utgiftstrycket i den
            svenska ekonomin, inte minst för transfereringarna, och det är
            de utgifter som ökar mest.
          </note>
          <note>
            Jag kände inte riktigt igen Anne Wibbles beskrivning, att vi
            så definitivt säger nej till alla skattesänkningar. Det är bara
            det att vi för att kunna företa skattesänkningar ändå måste ha
            utgiftstrycket under kontroll. På den punkten finns det en hel
            del som man i framtiden kan få anledning att diskutera. Men vi
            föreslår också en mängd olika åtgärder för att effektivisera den
            offentliga sektorn, och det kanske skapar ett visst utrymme.
          </note>
          <note>
            Men åter till vpk! Det är kanske som Jörn Svensson säger, att
            det inte finns någon vettig människa som kan ta vänsterpartiets
            förslag på allvar. Jag tänker då på dess höjda-löner-sänkta-priser-syndrom.
            Det finns fortfarande kvar hos vänsterpartiet.
          </note>
          <note>
            Lars-Ove Hagberg sade att vi genomför moderata förslag. Jag såg
            i en tidningsartikel där Bo Hammar intervjuades att han i den
            interna debatten gick i taket därför att det inom vänsterpartiet
            finns många -- jag vet inte om Lars-Ove Hagberg tillhör dem --
            som inte ser någon skillnad mellan moderater och socialdemokrater
            så till vida, att de inte tycker att det spelar så stor roll om
            det är socialdemokrater eller moderater som regerar. Där har vi
            kanske, Lars-Ove Hagberg, en förklaring till att vi i det majoritetsläge
            som råder har varit tvungna att vända oss till de borgerliga partierna
            för att över huvud taget få majoritet i riksdagen för förslagen.
          </note>
          <note>
            Gunnar Björk förstod inte varför vi inte tidigare har lagt fram
            tillväxtpropositionen. Jag skulle kunna ställa samma fråga till
            Gunnar Björk: Varför lade ni inte fram den när ni hade regeringsmakten
            och då det var en kraftig sänkning av tillväxten? Det är en fråga
            som är lika klok.
          </note>
          <note>
            Anf. 19 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Jag skulle vilja börja med att citera signaturen
            Kajenn i Svenska Dagbladet. Han skrev i förra veckan följande
            tänkvärda dagsvers:
          </note>
          <note>
            Emedan det är valår
          </note>
          <note>
            låter nu låtarna från politikernas pipor
          </note>
          <note>
            som om det fanns två mycket skilda skalor.
          </note>
          <note>
            Från ett håll handlar det om kris och knipor
          </note>
          <note>
            i täta flockar flyger stormens svalor
          </note>
          <note>
            -- emedan det är valår.
          </note>
          <note>
            Från andra sidan prisar man
          </note>
          <note>
            allt större glipor i molnens tak
          </note>
          <note>
            som föranleder jubelrop och galor
          </note>
          <note>
            -- emedan det är valår.
          </note>
          <note>
            Och själva objektiviteten sjunker
          </note>
          <note>
            i allt tyngre dvalor
          </note>
          <note>
            -- emedan det är valår.
          </note>
          <note>
            Herr talman! Så ser en vaken iakttagare på oss politiker. Kajenn
            är nog inte ensam om att med en viss skepsis lyssna tll vår förkunnelse.
          </note>
          <note>
            När vi nu i dag debatterar både stormens svalor och de allt större
            gliporna i molnens tak kan det vara anledning att göra några reflexioner
            kring det faktum att vi har så olika verklighetsbeskrivning, ett
            förhållande som är väl dokumenterat i finansutskottets betänkande.
          </note>
          <note>
            Jag frågar mig naturligtvis, från min horisont, hur det kan komma
            sig att oppositionens företrädare är så fångade i pessimism och
            svartsyn att de inte upptäcker de positiva dragen i den ekonomiska
            utvecklingen.
          </note>
          <note>
            En förklaring skulle kunna vara att oppositionen vill att det
            skall gå illa för Sverige för att det skall gå bra för oppositionen.
            Men den förklaringen är naturligtvis helt orimlig, herr talman.
          </note>
          <note>
            Jag utgår ifrån att ni som företrädare för oppositionen är lika
            angelägna som jag att det skall gå bra för Sverige, att ni gläds
            lika mycket som jag över varje ljusning i tillvaron.
          </note>
          <note>
            Vad kan då förklaringen vara? Såvitt jag kan förstå finns det
            i det här avseendet en avgörande skillnad mellan regeringen och
            oppositionen. Oppositionen ser på tillvaron genom backspegeln.
            Regeringen ser på tillvaron genom vindrutan; vi ser framåt.
          </note>
          <note>
            Backspegeln är utmärkt när man skall backa eller när man vill
            se vad man har passerat. Men det är livsfarligt att sitta och
            stirra i backspegeln när man skall köra framåt. I backspegeln
            ser man stormens svarta svalor. I vindrutan ser man allt större
            glipor i molnens tak.
          </note>
          <note>
            Jag har också sett stormens svalor, och jag har talat klarspråk
            om Sveriges ekonomiska problem. Jag sade i höstas att kostnadsutvecklingen
            var det stora hotet mot jobben och välfärden.
          </note>
          <note>
            Jag sade att det var blodigt allvar, att det var nödvändigt att
            hålla igen på de offentliga utgifterna och att det var nödvändigt
            att snabbt växla om från inflationslöner till reallöner.
          </note>
          <note>
            Jag har lagt fakta på bordet. Och regeringen har inte dragit
            sig för att vidta de åtgärder som är nödvändiga. Vi har verkligen
            inte gått den breda, lättsinniga vägen; vi har valt den smala
            vägen.
          </note>
          <note>
            Därför, herr talman, gör jag anspråk på att bli trodd, när jag
            nu säger att jag kan se en vändpunkt för den ekonomiska utvecklingen
            i Sverige.
          </note>
          <note>
            Låt mig peka på några viktiga förhållanden:
          </note>
          <note>
            Vi genomför nu en snabb och kraftfull kostnadsanpassning genom
            tillkomsten av stabiliseringsavtalet. Hittills har avtal träffats
            för ca
          </note>
          <note>
            700 000 anställda, bl.a. för kommunalarbetare, för arbetsledare
            och för typografer. Förhandlingar pågår nu på bred front, och
            den här veckan kan vi räkna med uppgörelser på flera viktiga avtalsområden.
          </note>
          <note>
            Vi har vidare fått en nedgång i oljepriserna som bidrar till
            att sänka produktionskostnaderna och som ger en stimulans till
            internationell handel. Vi räknar med att nedgången från kalkylerade
            27
          </note>
          <note>
            dollar till dagens ca 18--20 dollar innebär att inflationen sänks
            med en halv procentenhet och att handelsbalansen förbättras med
            6 miljarder kronor.
          </note>
          <note>
            Vi har de senaste månaderna kunnat registrera en rejäl nedgång
            i räntorna. Sedan årsskiftet har
          </note>
          <note>
            Stadshypoteks rörliga ränta pressats ned 2,25 %.
          </note>
          <note>
            För ett hushåll med normala villalån betyder det en lättnad på
            600--700 kronor per månad.
          </note>
          <note>
            Vi kan nu se en radikal nedväxling av takten i prisstegringarna
            för resten av året. Fr.o.m. mars och fram till årets slut stannar
            prisstegringarna på strax under 3 %.
          </note>
          <note>
            Den snabba kostnadsanpassningen bör betyda att vi kan börja återvinna
            konkurrenskraft gentemot omvärlden redan under det här året. Vi
            börjar få tydliga uttryck för en ökad tilltro till Sverige som
            industriland. Volvos koncernchef Christer
          </note>
          <note>
            Zetterberg sade nyligen att förutsättningarna för att bedriva
            industriell verksamhet i Sverige har förbättrats och att Volvo
            nu ser sin konkurrensförmåga sakta bli bättre.
          </note>
          <note>
            Vi har också ett annat mönster i konjunkturutvecklingen än vad
            som varit fallet tidigare. Lagercykeln är annorlunda. Företagen
            producerar inte för lager i samma omfattning som tidigare. Det
            är förklaringen till att nedgången har varit så brant. Det bör
            i sin tur leda till att uppgången kommer snabbare och med större
            styrka.
          </note>
          <note>
            Till detta vill jag lägga några uppgifter om de internationella
            bedömningarna av den ekonomiska utvecklingen.
          </note>
          <note>
            Den osäkerhet som präglat världsekonomin och omgett den internationella
            utvecklingen har nu väsentligt minskat. Kriget är slut, och detta
            kommer att få en rad positiva effekter på världsekonomin. De lägre
            oljepriserna stärker tillväxten och dämpar inflationen ytterligare.
          </note>
          <note>
            Hushåll och företag blir mer benägna till konsumtion och till
            investeringar. Den återuppbyggnad som nu blir nödvändig ger viktiga
            stimulanseffekter på andra länders ekonomier.
          </note>
          <note>
            Min slutsats är att vi bör kunna se en vändpunkt under det här
            året när det gäller industriproduktion och totalproduktion. Nästa
            år bör kunna bli ett år med återvunnen tillväxt. Men detta förutsätter
            att vi håller fast vid den ekonomiska politikens inriktning.
          </note>
          <note>
            Det finns mycket som är positivt i framtidsbilden.
          </note>
          <note>
            Men även om vi nu kan se mer optimistiskt på framtiden än för
            ett halvår sedan, så kommer vi att ha stora påfrestningar på arbetsmarknaden.
          </note>
          <note>
            Visserligen är arbetslösheten låg i Sverige i ett internationellt
            perspektiv -- för närvarande 2,3 %.
          </note>
          <note>
            I Västtyskland och Storbritannien är den nästan tre gånger så
            hög, 6,4 %, och i Danmark är den fyra gånger så hög, 9,7 %.
          </note>
          <note>
            Med den uppgång som redan skett och de varsel som nu föreligger
            så finns det skäl för ytterligare insatser för att bekämpa arbetslösheten.
          </note>
          <note>
            Det finns en del som ser arbetslösheten som ett medel i den ekonomiska
            politiken och som betraktar en hög arbetslöshet som något oundvikligt.
            Bengt Westerberg sade i budgetdebatten i januari att en arbetslöshet
            på 4 %
          </note>
          <note>
            kan man inte göra något åt. Ja, det är väl ett besked om vad
            som skulle ske med en borgerlig politik.
          </note>
          <note>
            Men det kan vi socialdemokrater aldrig acceptera.
          </note>
          <note>
            Vår strategi mot arbetslösheten innehåller följande:
          </note>
          <note>
            -- Stabiliseringsavtalet är den första försvarslinjen för den
            fulla sysselsättningen -- vi skall klara kostnadskrisen och återvinna
            konkurrenskraften.
          </note>
          <note>
            -- En stram och ansvarsfull finanspolitik skall bidra till att
            varaktigt pressa ned inflationen och därmed hävda välfärd och
            trygghet.
          </note>
          <note>
            -- Åtgärderna för att stimulera investeringar i näringslivet,
            frisläppet av investeringsfonderna och satsningen på infrastruktur
            skall bidra till att sätta fart på Sverige, att stimulera tillväxten.
          </note>
          <note>
            -- Vi satsar hårt -- och långsiktigt -- på utbildningen.
          </note>
          <note>
            Det gäller såväl högskola, som gymnasieskola och arbetsmarknadsutbildning.
          </note>
          <note>
            -- Vi skall hävda arbetslinjen i arbetsmarknadspolitiken. AMS
            har nu möjlighet att snabbt öka insatserna, framför allt på utbildningsområdet,
            och så sker också. Sedan årsskiftet har AMS ökat utbildningsinsatserna
            till över 50 000, en ökning med 10 000.
          </note>
          <note>
            -- Det är särskilt viktigt att ungdomar snabbt kommer in i arbete
            och att långtidsarbetslösheten effektivt förhindras. Det behövs
            många fler inskolningsplatser både i företag och kommuner --
          </note>
          <note>
            pengarna finns, det behövs fler lokala insatser.
          </note>
          <note>
            När det är lågkonjunktur på arbetsmarknaden skall det vara högkonjunktur
            i utbildningen. Insatserna skall göra nytta på kort sikt, men
            de skall också verka på lång sikt för att möta behovet av yrkeskunnande
            och kompetens under 90-talet.
          </note>
          <note>
            Syftet är att både bekämpa både arbetslöshet och inflation.
          </note>
          <note>
            Det är nu dags att gå vidare och vidga insatserna både för dem
            som är i arbete och för dem som står utan arbete.
          </note>
          <note>
            Det kan ske genom rejäla erbjudanden om utbildning och kompetensutveckling
            för dem som redan har ett jobb. Därmed kan vi skapa öppningar
            i form av utbildningsvikariat för dem som för tillfället står
            utan arbete.
          </note>
          <note>
            Det finns hundratusentals människor som under de senaste årens
            goda konjunktur inte har fått chansen att bygga på sin kompetens.
            Det har inte funnits tid, när hjulen har rullat för fullt. Det
            finns starka och väl motiverade fackliga krav på insatser för
            dem.
          </note>
          <note>
            Det handlar både om breda allmänkunskaper och direkt yrkeskunnande.
            Om vi kan finna bra former för att nu tillgodose dessa behov,
            då kan vi också snabbare ge arbete till dem som står utan arbete.
          </note>
          <note>
            Därför har arbetsmarknadsministern och jag gett våra medarbetare
            i uppdrag att arbeta fram förslag till åtgärder av det här slaget.
            Vi vet att det finns ett intresse från enskilda löntagare, och
            vi vet att det finns ett starkt intresse från de fackliga organisationerna.
            Men det krävs också ett rejält gensvar icke minst från de privata
            arbetsgivarna för att man skall klara det här.
          </note>
          <note>
            Innan regeringen fattar beslut, kommer arbetsmarknadsministern
            att ha överläggningar med parterna på arbetsmarknaden om hur ett
            sådant system med kompetensutveckling och utbildningsvikariat
            skall kunna fungera så att det blir bra för löntagarna och bra
            för företagen.
          </note>
          <note>
            När det gäller finansieringen så menar jag att vi på det här
            sättet kan skapa ett alternativ till passivt kontantstöd, och
            i detta ligger en bättre hushållning med de pengar som arbetsmarknadspolitiken
            kostar.
          </note>
          <note>
            Till detta har vi för avsikt att återkomma i kompletteringspropositionen,
            men det kan finnas anledning att på försök pröva detta redan under
            våren i de län som har den mest ansträngda arbetsmarknaden.
          </note>
          <note>
            På det här sättet kan arbetsmarknadspolitiken ge något mycket
            positivt både för dem som är i arbete och för dem som nu står
            utan jobb.
          </note>
          <note>
            Herr talman! Dagens debatt handlar inte bara om regeringens ekonomiska
            politik. Den handlar också om oppositionens alternativ. Om detta
            alternativ kan man ju fatta sig kort: det finns inget alternativ,
            det finns bara löften, som mest består av luft.
          </note>
          <note>
            Här finns tre partier som gör anspråk på regeringsmakten, men
            som inte ens i det bekväma läge som oppositionsbänkarna utgör
            kan åstadkomma ett sammanhängande alternativ.
          </note>
          <note>
            Hur skulle ni klara er i den hårda verklighet som regerandet
            utgör?
          </note>
          <note>
            Dagens Industri skrev för en tid sedan att er politik inte duger
            att regera på, ja den duger inte ens att gå till val på. Förhandlingarna
            i finansutskottet har på intet sätt ändrat på den bilden.
          </note>
          <note>
            Vad ni erbjuder är en såpbubbla som skimrar av löften om sänkta
            skatter och ökade anslag, en bubbla som brister så snart någon
            försöker fånga den. Genom dessa luftiga löften skapar ni ett underläge
            på 50 miljarder för en finansminister i en eventuell borgerlig
            regering.
          </note>
          <note>
            En borgerlig regering har inte råd att starta på det sättet i
            höst, skrev Dagens Nyheter i ett anfall av klarsyn, eftersom en
            sådan politik skulle påminna marknaden om gamla synder.
          </note>
          <note>
            Vad Dagens Nyheter säger kan tolkas på två sätt:
          </note>
          <note>
            antingen att DN ber högre makter att bevara
          </note>
          <note>
            Sverige för en borgerlig regering, eller att era löften inget
            annat är än såpbubblor, som kommer att spricka inför regerandets
            hårda verklighet.
          </note>
          <note>
            Jag skulle i detta sammanhang vilja citera en person, som verkligen
            vet vad det handlar om, Ulf
          </note>
          <note>
            Adelsohn. I DN den 4 mars skrev han så här:
          </note>
          <note>
            ''Tänk er en riksdag sammansatt som de senaste opinionsundersökningarna
            angett med cirka 25
          </note>
          <note>
            procent moderater och fyra jämnstarka borgerliga partier på mellan
            4 och 11 procent. Vilken regering kan bildas på ett sådant regeringsunderlag
            och hur länge kan den överleva?''
          </note>
          <note>
            Herr talman! Jag skall göra allt för att oppositionen skall besparas
            de problem som det skulle innebära och den risk som det innebär
            för landets ekonomi.
          </note>
          <note>
            När oppositionen nu är väl samlad här i dag för att redovisa
            sin stora splittring skulle jag vilja ställa några frågor till
            de tre borgerliga språkrören.
          </note>
          <note>
            Jag förstår att det har varit hårda och ansträngande förhandlingar
            mellan de tre borgerliga partierna om den ekonomiska politiken.
            Folkpartiet har nu verkligen etablerat sig som ett stödparti.
            Vi som ser det utifrån kan se att det är moderaterna som styr
            och ställer och förhandlar.
          </note>
          <note>
            Mot denna bakgrund vill jag fråga Anne Wibble hur långt subordineringen
            har gått. Kan vi nu uppfatta Lars Tobissons uttalanden också som
            folkpartiets uttalanden när det gäller så viktiga delar av den
            ekonomiska politiken som skatterna, familjestödet, biståndsanslagen
            och försvarskostnaderna?
          </note>
          <note>
            Var slutar folkpartiet och hur allomfattande är numera moderaterna?
          </note>
          <note>
            Sedan vill jag vända mig till Gunnar Björk med en fråga. I tidningarna
            ser jag att Gunnar Björk har spenderat mycket tid på förhandlingarna
            med Lars
          </note>
          <note>
            Tobisson.
          </note>
          <note>
            Jag skulle vilja veta vilka framsteg som Gunnar
          </note>
          <note>
            Björk har gjort i fråga om fördelningspolitiken.
          </note>
          <note>
            Fick centern någon förståelse för fördelningspolitiken i dessa
            diskussioner? Fick ni gehör för några initiativ när det gäller
            att skapa ett bättre arbetsliv? Lyckades Gunnar Björk förhandla
            bort moderaternas planer på att slå sönder
          </note>
          <note>
            Arbetslivsfonden, som är vårt gemensamma projekt för att stimulera
            utvecklingen i arbetslivet?
          </note>
          <note>
            Gav förhandlingarna stora förhoppningar om en rättvis fördelningspolitik
            inför det regeringssamarbete som ni så hett åstundar, eller är
            det kanske så, Gunnar Björk, att också centern är på väg att ansluta
            sig till den moderata fördelningspolitiken?
          </note>
          <note>
            Till Lars Tobisson vill jag säga följande:
          </note>
          <note>
            Ni har visserligen inte kunnat enas om riktlijerna för den ekonomiska
            politiken, och ni har inte kunnat enas om budgetpolitiken. Ni
            står i dag mycket tomhänta. Som uttryck för Lars Tobissons förmåga
            att föra förhandlingar till resultat är det en intressant uppvisning.
            Men finns det något som ni inte vill redovisa här i riksdagen?
            Finns det en hemlig uppgörelse, en pactum turpe?
          </note>
          <note>
            Min fråga är föranledd av det enkla faktum att ni i er gemensamma
            DN-artikel har sagt att man måste räkna in de tre borgerliga partiernas
            samtliga besparingsförslag för att kunna bedöma i vilket underläge
            en eventuell borgerlig finansminister skulle hamna. Betyder det,
            Lars Tobisson, att folkpartiet har accepterat era förslag om nedskärningar
            i u-hjälpen? Har folkpartiet accepterat era förslag om att urholka
            barnbidragen vid nästa årsskifte?
          </note>
          <note>
            Om inte Lars Tobisson kan ge besked på den punkten, kvarstår
            min beskrivning av det lättsinne som präglar det borgerliga alternativet.
            Då är det er löftespolitik som är det verkliga hotet mot den återhämtning
            som nu är möjlig.
          </note>
          <note>
            Ni ser i backspegeln när ni skall framåt. Med en sådan ledning
            och en sådan politik skulle stormens svalor snart ersätta gliporna
            i molnen.
          </note>
          <note type="speaker">
            Anf. 20 LARS TOBISSON (m) replik:
          </note>
          <note>
            Herr talman! Oppositionen ser i backspegeln och regeringen i
            vindrutan. Det är den bild som finansministern vill använda. Jag
            anser faktiskt att det är tvärtom. Det är regeringen som gärna
            ser bakåt, på 1980-talet, på framgångarna med den tredje vägens
            politik, medan det är vi som på ett realistiskt sätt skildrar
            den verklighet som väntar.
          </note>
          <note>
            Finansministern menar att han skönjer en vändpunkt. Det helt
            avgörande för Sveriges ekonomiska utveckling är det som händer
            med bytesbalansen. Där har regeringen själv sagt att underskottet
            i år växer till 50 miljarder, nästa år,
          </note>
          <note>
            1992, till 60 miljarder. Jag vill påstå att finansministern inte
            på ett sanningsenligt sätt kan beskriva hur det därefter skulle
            kunna minska med den politik som nu förs. Det är detta som är
            det gundläggande problemet.
          </note>
          <note>
            Jag erinrar om det räkneexempel som jag tidigare angav: om vi
            inte devalverar, och det skall vi inte göra, behöver exporten
            öka med 25 % för att balansen skall återställas. Det förutsätter
            att
          </note>
          <note>
            125 000 människor överförs från offentliga sektorn till industrin.
            Tendensen är inte att industrins anställda ökar, utan de varslas
            och friställs varje dag. För att få i gång verksamhet krävs det
            också investeringar med 130 miljarder, men industrins investeringar
            rasar med 15 % i år.
          </note>
          <note>
            Industriproduktionen sjunker och sysselsättningen går ned. Detta
            är den realistiska bilden. Det erkänner finansministern, för han
            säger att det nu blir mer pengar till AMS.
          </note>
          <note>
            Hur går det då med det som man har skrutit så mycket om, med
            budgetbalansen? Finansutskottets socialdemokrater har redan klargjort
            att det faktum att samordningen i arbetsskadeförsäkringen torkar
            in och att en del andra saker händer leder till att vi i själva
            verket inte längre har en balans i budgeten. Men det får regeringen
            återkomma till i kompletteringspropositionen, säger man. Ja, regeringen
            skall återkomma i kompletteringspropositionen -- med nya utgifter.
          </note>
          <note>
            Det är vad man kommer med. Hur går det ihop?
          </note>
          <note>
            Nu försöker finansministern vända på det hela genom att anklaga
            den borgerliga sidan för att vilja orsaka ett underskott på 50
            miljarder. Jag skulle vilja fråga finansministern om han har funderat
            på en sak. I finansutskottets betänkande säger inte socialdemokraterna
            någonting om att vi skulle ha ett svagt budgetalternativ. Trots
            att en av medhjälparna föredrog räknestycket om de 50
          </note>
          <note>
            miljarderna nämner inte finansutskottets socialdemokrater det
            i sitt betänkande. De förstår vad det är. Det är propaganda. Vi
            kan föra den debatten i Dagens Nyheter, det kan vi fortsätta med,
            men här i denna kammare borde finansministern visa den artigheten
            att han talar om verkliga förhållanden.
          </note>
          <note type="speaker">
            Anf. 21 ANNE WIBBLE (fp) replik:
          </note>
          <note>
            Herr talman! Allan Larsson låter så allvarlig på rösten att man
            nästan förleds att tro att han har någonting att säga. Men det
            var tyvärr bara ett önsketänkande från min sida, för det han sade
            var sannerligen ingenting nytt. Det var precis det han har skrivit
            i Dagens Nyheter, fullständigt strunt.
          </note>
          <note>
            Det var precis det han har sagt förut.
          </note>
          <note>
            Jag vill instämma i det som Lars Tobisson sade. Det är nämligen
            också enligt min uppfattning socialdemokraterna som tittar i backspegeln
            och de borgerliga partierna, framför allt folkpartiet och moderaterna,
            som tittar framåt. Det har vi diskuterat många gånger tidigare.
            Det omvända blir inte mer sant för att Allan Larsson plötsligt
            påstår det.
          </note>
          <note>
            Det han sade om vändpunkten var intressant.
          </note>
          <note>
            Första gången Allan Larsson nämnde att han kunde se en vändpunkt
            gjorde han ingen tidsangivelse.
          </note>
          <note>
            Det fick mig att hoppas att han skulle vara litet mer realistisk
            nu och inte ställa ut så lättsinniga löften om att det redan börjar
            att vända och att allt kommer att gå så bra så bra. Detta är inte
            sant och
          </note>
          <note>
            Allan Larsson borde ha modet att erkänna det. Han förklarade
            sig vara så väldigt duktig att gå den smala vägen. Tala då också
            om sanningen, Allan
          </note>
          <note>
            Larsson, att Sverige står inför betydande ekonomiska problem,
            som det kommer att ta lång tid att bemästra. Detta är en konkret
            effekt av den ekonomiska politik som herr Larssons socialdemokratiska
            parti har fört under de senaste åta nio åren.
          </note>
          <note>
            Allan Larsson citerade Bengt Westerberg i fråga om en arbetslöshet
            på 4 %. Jag vill gärna säga att de fyra procenten står det talat
            om i finansutskottets majoritetstext, såsom en effekt av regeringens
            ekonomiska politik. Nog måste det vara tillåtet att läsa i utskottets
            betänkande.
          </note>
          <note>
            Jag skulle gärna föra en diskussion om Allan
          </note>
          <note>
            Larssons oförmåga att räkna. Att för tredje, fjärde eller femte
            gången upprepa den typen av räkneövningar som Allan Larsson har
            ägnat sig åt i massmedia måste jag säga är litet förnedrande.
            Jag tycker faktiskt att Allan Larsson, som är Sveriges finansminister,
            skulle hålla sig litet för god för att göra sådana ting. Jag tänker
            faktiskt inte kommentera det. Det finns bemött i Dagens
          </note>
          <note>
            Nyheter.
          </note>
          <note>
            Sedan gällde frågan framtiden. Då vill jag påstå att de politiska
            partier som har förmågan att konkretisera ett ekonomisk-politiskt
            alternativ, som tydligt pekar ut vad som måste göras för att vända
            Sveriges ekonomiska utveckling, är de partier som har framtiden
            för sig. Dit hör sannerligen inte Allan Larssons parti. Jag är
            inte ett dugg bekymrad över den ekonomiska politik som vi beskriver
            i den med moderaterna gemensamma reservationen. Det är faktiskt
            sanningsenligt den enda politik som har någon förmåga att vända
            utvecklingen till det bättre i Sverige.
          </note>
          <note type="speaker">
            Anf. 22 GUNNAR BJÖRK (c) replik:
          </note>
          <note>
            Herr talman! Finansministern säger att oppositionen svartmålar.
            Men jag tror inte att han riktigt har deltagit vid de tillfällen
            då vi mycket ljust har beskrivit våra egna förslag. Vi har faktiskt
            ganska bra idéer. Vi tycker inte att de direkt går i svart --
            tvärtom!
          </note>
          <note>
            Finansministern hävdar att han har sagt att det nu är blodigt
            allvar när det gäller den svenska ekonomin. Men nyss hörde vi
            här socialdemokraternas talesman i finansutskottet säga att den
            tredje vägens politik har lyckats. Hur skulle det vara om ni hade
            en åsikt? Är det finansministerns bild som gäller -- dvs. att
            det nu är blodigt allvar när det gäller ekonomin? Eller är det
            vad socialdemokraterna i finansutskottet talar om som gäller --
            dvs. att den tredje vägens politik nu har lyckats? Det vore alltså
            intressant om ni kunde samla er kring ett anslag.
          </note>
          <note>
            Vidare säger Allan Larsson: Vi socialdemokrater har aldrig accepterat
            4 % arbetslöshet. Jag uppmanar då finansministern att tala med
            norrbottningarna eller med flertalet människor i skogslänen. Då
            får finansministern besked. Ni har ju länge accepterat 4 % arbetslöshet.
          </note>
          <note>
            Ungdomsarbetslösheten är tre gånger så hög, och så har det varit
            under en lång tid. När det gäller vissa regioner har det varit
            så, och det har man tydligen accepterat ganska bra hittills.
          </note>
          <note>
            Sedan tycker jag att finansministerns beskrivning av alternativen
            som luft och som såpbubblor kanske kan betecknas som ett något
            lättsinnigt sätt att betrakta dessa saker. Det visar att finansministern
            inte riktigt tar alternativen på allvar. Jag beklagar detta. Finansministern
            har nog anledning att ta alternativen på allvar.
          </note>
          <note>
            När det gäller att så att säga spåna om framtida regeringskoalitioner
            vill jag säga följande. Den som är svaret skyldig i den frågan
            är väl ändå finansministern. Jag har inte hört honom redogöra
            för vilka förslag han skall ha ihop med Werner --
          </note>
          <note>
            eller om det nu är Schyman; det framgår inte riktigt. Det socialitiska
            förslaget borde väl redovisas på något sätt. Man behöver bara
            åka till
          </note>
          <note>
            Finland för att se att det finns en annan typ av koalition, där
            socialdemokraterna gärna regerar ihop med moderaterna. Jag skall
            inte nämna
          </note>
          <note>
            Färöarna. Men det finns andra exempel att anföra i detta sammanhang.
          </note>
          <note>
            Jag måste säga att förhandlingarna mellan de ickesocialistiska
            partierna har förts i god anda. Jag tycker att den gemensamma
            kappa som vi har är mycket framåtsyftande och något som man kan
            slåss för. Jag måste också framhålla att jag tycker att moderaterna
            genom Lars Tobisson i det här fallet som största parti i den aktuella
            gruppen har tagit sitt ansvar på ett mycket bra sätt. Det är alltså
            fråga om ett bra alternativ.
          </note>
          <note>
            Finansministern säger att han tittar framåt i backspegeln. Men
            jag tycker att man i stället kan göra en annan jämförelse. Jag
            tänker då på det nya
          </note>
          <note>
            JAS-planet. När man färdas i detta ser man ingenting av verkligheten,
            utan då är man helt hänvisad till de skärmar som ger föraren av
            planet erforderliga anvisningar. Jag skulle nog vilja symbolisera
            finansministerns sätt att se framåt på det sättet.
          </note>
          <note type="speaker">
            Anf. 23 LARS-OVE HAGBERG (v) replik:
          </note>
          <note>
            Herr talman! Finansministern har nu antagit statsmannaminen.
            Han säger att det är fråga om blodigt allvar. Men några frågor
            återstår fortfarande.
          </note>
          <note>
            Priset när det gäller ekonomisk stabilitet och en vändpunkt har,
            såvitt jag förstår, inneburit att det hela har gått ut över de
            sämst ställda. Det handlar om försämringar i sjukförsäkringen.
            Vidare skall det vara lägre löner. Det är också fråga om en orättvis
            skattereform. De sämst ställda i samhället upplever ingen vändpunkt
            i det läget. Det är en allmän reflexion beträffande fördelningspolitiken
            och möjligheterna att i ett kapitalistiskt samhälle över huvud
            taget bedriva en rättvis och solidarisk politik.
          </note>
          <note>
            Så till det positiva. Det låter oerhört positivt, jag hälsar
            alltså med stor tillfredsställelse, när man talar om utbildningsvikariat
            -- eller vad det nu heter. Det här liknar mycket våra förslag
            om en teknisk-humanistisk utbildning -- förslag som vi har lagt
            fram under hela 80-talet. Om den här utbildningen äntligen kommer
            till stånd, skulle det innebära en gigantisk vuxenutbildningsreform.
            Jag hoppas således på ett ordentligt förslag i den vägen, som
            vi verkligen kan ansluta oss till.
          </note>
          <note>
            Men det handlar inte bara om utbildning. Det behövs också fler
            arbetstillfällen i vårt samhälle.
          </note>
          <note>
            Det behövs några ekonomisk-politiska stimulansåtgärder för att
            skapa fler arbetstillfällen.
          </note>
          <note>
            Det finns ju bristområden inom den offentliga sektorn som måste
            bibringas stöd. Stödet till kommunerna kan ges i form av beredskapsjobb
            t.ex. -- formen spelar ingen roll. Men även äldreomsorgen och
            barnomsorgen måste få stöd.
          </note>
          <note>
            Regeringen satsar dock, så är det faktiskt, på --
          </note>
          <note>
            skulle jag vilja säga -- risken med Rehnberg.
          </note>
          <note>
            Regeringen vill inte riktigt ge besked i det sammanhanget. Den
            avgörande frågan är dock den om makten i samhället. Ser inte finansministern
            någon fara -- Allan Larsson har ju varit en del av fackföreningsrörelsen
            som expert -- i detta med att de lokala fackföreningarna i och
            med det här avtalet förlorar ytterligare i slagkraft? Man får
            ju tävla med arbetsgivaren om gunsten. Kanske förlorar man sin
            position. Och vad händer i nästa avtalsrörelse? Vad skall socialdemokratin
            basera sin verksamhet på? Arbetsgivarna har ju inte lagt sig.
            De genomför i stället förändringar under denna period av fredsplikt,
            då facken är bakbundna. Den oro som människor känner i det avseendet
            borde verkligen tas på allvar. Det gäller också den oro som människor
            känner inför risken med
          </note>
          <note>
            Rehnbergavtalet.
          </note>
          <note>
            Satsar man på en lönekonkurrens och på att det skall gå bra framöver
            med låga löner -- det är ju innebörden här, dvs. att Sverige skall
            konkurrera med låga löner -- uppstår frågan: Var kommer produktiviteten
            att så att säga stimuleras fram, och hur är det egentligen med
            åtgärderna när det gäller det stora arbetsmiljöområdet? Vidare
            handlar det om demokratin ute på arbetsplatserna och om de lokala
            fackföreningarna, alltså om den gemenskap som skulle kunna skapa
            en arbetsorganisation, som kunde vara en del av vår konkurrenskraft.
          </note>
          <note>
            Har finansministern några funderingar i detta avseende?
          </note>
          <note type="speaker">
            Anf. 24 CARL FRICK (mp) replik:
          </note>
          <note>
            Herr talman! Det vore väl ändå litet olyckligt att placera finansministern
            i ett JAS-plan när det gäller detta med att blicka mot framtiden.
            JAS-planet är ju en fågel som har svårt att flyga, och det betecknas
            som en av världens dyraste jordfräs. Jag hoppas att det finns
            bättre bilder att ta till.
          </note>
          <note>
            Den offentliga sektorn är ju en av grundpelarna i samhället,
            och den kostar hemskt mycket pengar.
          </note>
          <note>
            De som har problemdefinitionsmonopolet har bestämt att alla utgifter
            som har med det offentliga att göra kan inrangeras i begreppet
            skattetryck. Vi får en bild av skatteförtrycket.
          </note>
          <note>
            Definitionsbestämmarna gör medvetet ingen skillnad mellan offentliga
            verksamheter och överföringar av pengar -- sådant som kallas transfereringar.
            Det handlar om att röra till det för medborgarna. Överföringar
            är ju ingenting annat än en omfördelning av pengar, och det är
            privat konsumtion.
          </note>
          <note>
            Det talas om privatisering av verksamhet. Men det handlar då
            enbart om att förflytta det arbete som har gjorts med skattemedel
            från offentlig till privat institution. Det är dock precis lika
            mycket av offentlig verksamhet. Det hela betalas ju med skattemedel.
            Principen om vem som skall utföra olika sorters offentligt betalt
            arbete är viktig.
          </note>
          <note>
            Grundprincipen om likabehandling och solidaritet måste vara avgörande.
            Därefter kan effektivitetsfrågorna göra sig gällande. Det är säkert
            få som motsätter sig detta med att nå samma resultat med samma
            kvalitet till en lägre kostnad.
          </note>
          <note>
            I den här debatten måste vi försöka rensa bort de nyliberala
            floskler som döljer verkligheten, som skymmer sikten och som ger
            upphov till felaktiga föreställningar och lösningar.
          </note>
          <note>
            Professor Ingemar Ståhl säger att en EG-
          </note>
          <note>
            anpassning skulle leda till ett inkomstbortfall om
          </note>
          <note>
            100--150 miljarder per år. Lars Tobisson späder på och nämner
            beloppet 250 miljarder. Det kan inte ses annat än som ett våldsamt
            hot mot hela vårt sociala system, som vi kärleksfullt har byggt
            upp under många år. Detta system kommer att raseras.
          </note>
          <note>
            Det är ett ohyggligt pris som vi får betala. Men uppenbarligen
            jublar moderaterna.
          </note>
          <note>
            Vad säger då Allan Larsson om dessa fruktansvärda siffror? Vi
            måste faktiskt få balans i ekonomin.
          </note>
          <note>
            Ekonomin måste vara i balans med de ekologiska förutsättningarna.
            Så är det inte i dag. En sådan balans innebär en långsiktig bärkraftig
            ekonomi, i jämvikt med naturen, och där finns det plats för en
            klok ekonomisk tillväxt.
          </note>
          <note>
            Men någonstans har nyliberalerna helt glömt bort detta. Nyliberalerna
            omfattas ju även av regeringen när det gäller en viss uppfattning.
            De hänger sig åt frosseri och plundring av framtiden och lämnar
            barnen och framtiden i stort sett bakom sig. Här har vi grunden
            till den stora spekulationsvågen.
          </note>
          <note>
            Mot den bakgrunden vill jag fråga finansministern:
          </note>
          <note>
            Hur klarar vi de sociala frågorna om Lars Tobisson har rätt när
            det gäller de 250 miljarderna?
          </note>
          <note>
            Accepterar finansministern sådana här saker? Om inte, vad skall
            vi då göra? Det är fruktansvärt skrämmande om priset för utvecklingen
            i Europa innebär ett skattebortfall om 250 miljarder för
          </note>
          <note>
            Sverige. Det innebär ett fullständigt raserande av det samhälle
            som vi är vana vid. Somliga tycker att detta är bra. Andra tycker
            att det är fruktansvärt.
          </note>
          <note>
            För mig framstår det som en fasansfull bild. Vad säger finansministern?
          </note>
          <note>
            Anf. 25 Finansminister ALLAN LARSSON (s)
          </note>
          <note>
            replik:
          </note>
          <note>
            Herr talman! Får jag börja med att svara på den sista frågan
            och säga att jag i förra veckan hade tillfälle att träffa presidenten
            i EG-kommissionen
          </note>
          <note>
            Jacques Delors, och flera andra kommissionärer.
          </note>
          <note>
            Jag hade också tillfälle att träffa mina kolleger i
          </note>
          <note>
            Belgien och Luxenburg för att få en bild av de ambitioner och
            de planer som nu växer fram i det europeiska arbetet. Jag kan
            försäkra att den bild som Carl Frick så tacksamt plockar upp ur
            Svenska
          </note>
          <note>
            Dagbladet inte överensstämmer särskilt väl med den bild som jag
            möter när jag talar med dem som arbetar med, planerar och skall
            fatta beslut om dessa frågor.
          </note>
          <note>
            Det finns många olika viljor. Men det som jag tycker mig se som
            det tydligaste i detta är att det finns en strävan i deras planering
            av den ekonomiska politiken att komma ifrån några av de allvarliga
            problem som finns i flera medlemsländer och som tar sig uttryck
            i att man har offentliga budgetar med stora underskott. Därför
            ser de på våra förhållanden som något mycket positivt. Det är
            just det faktum att den offentliga verksamheten skall vara finansierad
            på ett sunt sätt som är en huvudfråga i deras arbete, just därför
            att man skall förhindra att den offentliga verksamheten tar i
            anspråk resurser och tvingar fram en omfattande upplåning.
          </note>
          <note>
            Jag skulle vilja ägna mig även åt ett par andra frågor i den
            här repliken. Jag vill först vända mig till Lars-
          </note>
          <note>
            Ove Hagberg. Han säger att vi skall konkurrera med låga löner.
            Nej, vi skall ha goda reallöner i
          </note>
          <note>
            Sverige. Det är det som är poängen. Vi har under några år haft
            en för snabb kostnadsökning, och det har gett inflationslöner,
            mycket luft i lönekuverten.
          </note>
          <note>
            Det har inneburit att många arbetstillfällen har försvunnit.
            Vi i Sverige har inget intresse av att det läggs kostnader på
            produktionen som gör att vi förlorar arbetstillfällen till utlandet.
            Det kan inte ens Lars-Ove Hagberg tycka är bra. Och det är just
            detta som är poängen, nämligen att vi nu med ett stabiliseringsavtal
            skall försöka få till stånd en nedväxling från inflationslöner
            till reallöner och försöka begränsa det som också Lars-Ove Hagberg
            har kritiserat, nämligen att vi har haft en löneglidning som har
            gynnat de starka och missgynnat de svaga. Det är precis detta
            som vi skall åstadkomma. Och vi är på väg att åstadkomma ett ett
            rejält trendbrott när det gäller kostandsutveckilngen i svensk
            ekonomi. Och detta gynnar sysselsättningen i Sverige, och det
            gynnar dem som har låga löner och som i övrigt sitter fast i fasta
            lönesystem.
          </note>
          <note>
            Sedan vill jag vända mig till de tre borgerliga språkrören. Ni
            var mycket upprörda över att jag tangerade de förslag som ni har
            lagt fram här i riksdagen. Jag har inte gjort något annat än att
            visa innebörden i dem. Jag har inte sagt att ni kommer att ha
            ett budgetunderskott på 50 miljarder om olyckan skulle vara framme
            och ni skall börja regera. Jag har bara sagt att ni med era motioner
            har skapat ett underläge för den som skall sköta finanserna. Den
            personen skall börja med ett underläge på 50 miljarder och ur
            det förhandla bort vallöften. Det är bara det som jag har sagt.
          </note>
          <note>
            Då säger Anne Wibble att det är förnedrande att diskutera sådana
            saker. Jag kan förstå att detta är känsligt. Ni har försatt er
            i en fullständigt hopplös situation. Då är det väl bättre att
            erkänna att ni har försatt er i den situationen och visa hur ni
            skall ta er ur den. Är det så, som det stod i den DN-artikeln
            som ni alla tre har undertecknat, att alla är bättre än Allan?
            Ni är så duktiga. Då kan ni väl tala om hur det är när ni säger
            att man skall räkna ihop alla besparingar. Ni kommer alltså att
            genomföra dem.
          </note>
          <note>
            Det betyder att de besparingar som Lars Tobisson står bakom när
            det gäller biståndet och när det gäller barnbidragen har även
            folkpartiet och centern nu ställt sig bakom. Är det så? I annat
            fall gäller ju inte era namn under den artikeln. Det skulle vara
            mycket intressant att få besked om detta. Det skulle påverka och
            betyda mycket för debatten. Då kanske ni blir litet mer övertygande
            i ert finanspolitiska framträdande. Men då kanske en del av de
            löften som ni har strött omkring er får tas tillbaka. Ge nu ett
            besked! På den här punkten kommer ni inte undan. Jag kommer att
            fortsätta tills jag får veta följande: Är det som står i artikeln
            sant, nämligen att man skall räkna in alla besparingar, eller
            står ni kvar vid de löften som ni har gett?
          </note>
          <note>
            Sedan vill jag ta upp sysselsättningen. Ni har i olika omgångar
            framfört kritik i detta sammanhang. Det är bra att vi får en diskussin
            om sysselsättningen.
          </note>
          <note>
            Det är bra att allt fler ställer upp och säger att full sysselsättning
            är det viktigaste målet. Det finns för mig ingen motsättning mellan
            att bekämpa inflationen och att arbeta för full sysselsättning.
          </note>
          <note>
            Det är just detta som är det unika med ekonomisk politik i Sverige,
            dvs. att vi försöker åstadkomma dessa saker samtidigt. Vi kan
            nu visa att det går att få ner inflationstrycket rejält. Och vi
            skall förena detta med mycket aktiva arbetsmarknadspolitiska åtgärder.
          </note>
          <note>
            Lars Tobisson hoppade upp i talarstolen och talade förnedrande
            om AMS-insatser. Jag vet inte om han talar även för Gunnar Björk
            i denna fråga, eller hur långt går moderaternas rätt att tala
            för de andra? Jag tyckte att Gunnar Björk var mer positivt inställd
            till sådana insatser. Jag trodde att det fanns en bred enighet
            om att just utbildning och kompetenshöjning var något viktigt
            att genomföra.
          </note>
          <note>
            Det skall vi göra.
          </note>
          <note>
            När den borgerliga oppositionens företrädare är så snabba att
            kritisera vår politik, skulle jag vilja veta vad det är för skillnad
            mellan en borgerlig politik i
          </note>
          <note>
            Sverige och den borgerliga politik som bedrivs i
          </note>
          <note>
            Danmark, Tyskland och Storbritannien, där den ekonomiska politiken
            har lett till en arbetslöshet på mellan 6 och 10 %. Den är tre
            gånger så hög i
          </note>
          <note>
            Storbritannien och Tyskland som i Sverige och fyra gånger så
            hög i Danmark. Vad säger ni till era partivänner i dessa länder
            när ni träffar dem? Vad tar ni för intryck av deras misslyckanden
            på sysselsättningsområdet? Det vore intressant att få veta skillnaden
            mellan det som vi ser i verkligheten och det som ni säger att
            ni skall genomföra.
          </note>
          <note>
            Jag vill till slut säga till Lars Tobisson, som ju är en av Sveriges
            mest kända svartmålare: Läs gärna konjunkturöversikten i dagens
            nummer av Veckans
          </note>
          <note>
            Affärer. Där står det att konjunkturen kan vända redan i höst.
            Det står att det är ett hoppfullt tecken att pessimismen nu dämpas
            bland både företag och hushåll. Jag tror att det är viktigt för
            Sverige som helhet att vi tänker efter litet grand när vi håller
            på att beskriva framtiden. Jag kan förstå er lust att svartmåla.
            Men det handlar också om att försöka visa på de positiva drag
            som finns när det gäller prisutveckling, konkurrenskraft och den
            internationella scenen och att på det sättet skapa möjligheter
            för dem i Sverige som bidrar till att bestämma konjunkturen att
            se de många möjligheter som finns och inte bara se hinder.
          </note>
          <note>
            Därför tycker jag att det är angeläget att lyfta fram just dessa
            bedömningar som vi nu möter på ett mycket starkt sätt internationellt
            när vi har kontakter inom OECD och EG och som är något annat än
            det som vi möter från oppositionen. Om
          </note>
          <note>
            Lars Tobisson inte vill tro på det som jag säger, finns det andra
            bedömare som kommer fram till samma slutsats.
          </note>
          <note type="speaker">
            Anf. 26 LARS TOBISSON (m) replik:
          </note>
          <note>
            Herr talman! Om finansministern inte minns det inledde jag mitt
            anförande med att säga att jag ser ljusare på den internationella
            utvecklingen än vad t.ex. socialdemokraterna i finansutskottet
            gör. Vi kan stå här och slå olika auktoriteter i huvudet på varandra,
            men jag kan bara hänvisa till
          </note>
          <note>
            Handelsbankens mycket välgjorda modell, som bygger på ett optimistiskt
            antagande om den internationella utvecklingen. Man har kommit
            fram till att vi får en långvarig kris i vårt land, där arbetslösheten
            kommer att stiga till uppåt 6 % och blir svår att få ner med den
            politik som förs.
          </note>
          <note>
            Finansministern gjorde anspråk på att se framåt.
          </note>
          <note>
            Får jag påminna om att man gör det även när man ser i backspegeln.
            Det är för att inte behöva vrida sig 180 grader och titta genom
            bakrutan som vi har en backspegel. Men det är farligt att sitta
            och stirra i backspegeln på vad man en gång har åstadkommit, för
            då ser man inte vad som väntar framför en, och då smäller det.
          </note>
          <note>
            Jag ställde en fråga till finansministern om när det vänder i
            bytesbalansen. Det vill finansministern inte svara på. Han kan
            uppenbarligen inte skönja den vändpunkten, som ju är det avgörande
            för när det vänder för Sverige.
          </note>
          <note>
            Finansministern tog själv upp sitt besök i Bryssel.
          </note>
          <note>
            Han bestred inte vad jag sade i mitt anförande, nämligen att
            han där skulle ha sagt att en anknytning till den europeiska växelkursmekanismen
            kan bli aktuell i april.
          </note>
          <note>
            Äntligen skulle jag i så fall få gehör för den linje som jag
            ensam började driva här i riksdagen i mitten av 80-talet. Men
            återigen blir det för obekvämt att ansluta sig till en moderat
            ståndpunkt. Jag frågar därför igen: Varför vänta till april? Det
            är bara dumt med tanke på den utveckling som vi har där vi faktiskt
            revalverar mot
          </note>
          <note>
            D-marken. Det är bara ännu större räntemarginal som krävs för
            utländsk upplåning. Genom en anknytning till den europeiska växelkursmekanismen
            kan vi i stället sänka det svenska räntelägret högst betydligt,
            och det är ett verksamt sätt att återställa framtidstron i näringslivet.
          </note>
          <note>
            Jag ställde frågor om när socialdemokraterna kan tänka sig att
            börja sänka skattetrycket. Det har sagts att det kan ske på sikt.
            Men jag har också påmint om att det inom det tioåriga politiska
            perspektivet inte finns någon skattesänkning eller sänkning av
            skattetrycket i sikte.
          </note>
          <note>
            Till slut uppehöll finansministern sig vid den, som han kallar
            den, borgerliga splittringen. Låt mig då påminna om att vi har
            gjort en gemensam bedömning av det ekonomiska läget. Folkpartiet
            och vi moderater är överens om riktlinjerna för den ekonomiska
            politiken och principerna för budgetpolitiken. Vi kommer att bygga
            vidare på det. Men jag ställer än en gång frågan: Vem skall finansministern
            skriva sitt program ihop med? För han tror väl inte att han ensam
            kommer att kunna regera i fortsättningen. Socialdemokraterna är
            faktiskt svagare än vad moderaterna och folkpartiet enligt opinionen
            är just nu. Var finns det gemensamma programmet? Var har ni era
            principer? Visa det, innan ni riktar anklagelser åt vårt håll.
          </note>
          <note type="speaker">
            Anf. 27 ANNE WIBBLE (fp) replik:
          </note>
          <note>
            Herr talman! Jag förstår att Allan Larsson hellre vill tala om
            de borgerliga partiernas ekonomiska motioner och den borgerliga
            politiken än om sin egen, för vår politik faktiskt är betydligt
            mera innehållsrikt -- alldeles självklart. Jag tänker fortsätta
            att tala litet om den borgerliga politiken, för det är nämligen
            den politik som krävs för att man skall kunna åstadkomma en vändning,
            riktiga jobb, stabila priser och lägre skatter. Flera av dessa
            punkter har berörts tidigare, och jag tycker att
          </note>
          <note>
            Allan Larsson kunde utnyttja sin sista replik till att tala något
            om den politik som han själv som ansvarig i regeringsställning
            ändå måste föra under några månader fram till valet.
          </note>
          <note>
            Den internationella integrationen, medlemskap i
          </note>
          <note>
            EG: Tycker Allan Larsson att Sverige skall bli medlem? Tycker
            han att det är bra eller inte? Om han skriver under på det som
            står i majoritetstexten i finansutskottet, då har det tunnats
            ut väldigt, då är det väldigt vagt och man vet inte vad man vill.
            Vi tycker att det är bra med medlemskap.
          </note>
          <note>
            Konkurrens är bra, säger Allan Larsson ibland.
          </note>
          <note>
            Men det skall vara monopol. Inom i varje fall en tredjedel av
            ekonomin skall man producera i offentlig regi. Det är fullständigt
            löjligt.
          </note>
          <note>
            Utbildning är bra, säger finansministern i tilläggspropositionen.
            Jag ställde några frågor om lärlingsutbildning och högskoleutbildning.
            Det har
          </note>
          <note>
            Allan Larsson inte sagt någonting om.
          </note>
          <note>
            Skattepolitiken är en av de viktigaste sakerna framöver i Sverige,
            även efter skattereformens genomförande. Jag tror att jag nu fem
            eller sex gånger i debatter med Allan Larsson har frågat om skatten
            på småföretagens arbetande kapital. Han kunde någon gång bekväma
            sig till att svara ja eller nej på frågan om denna skatt skall
            bort eller om den, enligt socialdemokraternas promemoria, skall
            höjas. Det vore fullständigt fatalt för utvecklingen av småföretagsamheten
            i Sverige.
          </note>
          <note>
            Socialisering är tydligen något som nu skall skapa framtidstro
            i Sverige. Jag vill faktiskt varna för tron att så är fallet.
            Den politik som vi beskriver i reservationen till finansutskottets
            betänkande kommer att ge tillväxt. Tillväxten är, herr finansminister,
            alldeles nödvändig för att vi skall kunna åstadkomma de resurser
            som behövs, om man har någon som helst ambition i fördelningspolitiskt
            syfte, om man vill värna om det glömda Sverige och om man vill
            hjälpa handikappade och fattiga människor i andra länder.
          </note>
          <note>
            Har man ingen tillväxt, skapas det inga resurser.
          </note>
          <note>
            Det är vad vi nu ser i socialdemokratins
          </note>
          <note>
            Stagnationssverige. Där är det verkligen trångt med solidaritet.
          </note>
          <note>
            Jag vill age ett litet exempel på vad herr Larssons sätt att
            räkna skulle ge i budgetsammanhang. Då skulle barnfamiljerna få
            både barnavdrag enligt moderaternas förslag och barnbidrag enligt
            folkpartiets förslag. De skulle säkert vara glada för denna politik,
            men jag undrar om herr Larsson verkligen tror att det är sant.
            Jag tycker att Allan
          </note>
          <note>
            Larsson faktiskt skulle kunna använda några sekunder av sin tid
            till att beskriva den politik som han själv måste regera med under
            sju återstående månader. Sedan hoppas jag att han har gjort sitt.
          </note>
          <note type="speaker">
            Anf. 28 GUNNAR BJÖRK (c) replik:
          </note>
          <note>
            Herr talman! Finansministern har kritiserat de icke-socialistiska
            partierna för deras budgetanalys.
          </note>
          <note>
            Det är en ganska generande polemik med tanke på det underlag
            som finansministern har för sina påståenden. När man tittar i
            departementets sammanställning kan man finna att den har mycket
            stora brister. Det budgetunderskott som finansministern anklagar
            t.ex. centern för finns inte, när man har tagit del av departementets
            sammanställning. Ungefär en tredjedel av departementets sammanställning
            är rent slarv.
          </note>
          <note>
            Departementets representanter har läst fel eller missat saker
            helt och hållet. En tredjedel gäller punkter där man i departementet
            har gjort egna tolkningar av våra förslag, tolkningar som inte
            stämmer överens med våra intentioner. En tredjedel slutligen gäller
            förslag där vi och departementet har gjort olika bedömningar av
            det statsfinansiella läget.
          </note>
          <note>
            Det är viktigt att komma ihåg att finansministern själv har sagt
            att ''sammanställningen har skett under mycket kort period och
            under stark tidspress, varför eventuella avvikelser jämfört med
            partiernas egna uppgifter kan bero på misstag eller förbiseenden''.
            Ändå använder finansministern detta i den offentliga debatten.
            Jag tycker faktiskt att finansministerns agerande är klandervärt,
            eftersom han använder ett så svagt underbyggt material. Vi kan
            bara konstatera för centerns del att centerns förslag till statsbudget
            är balanserat och innebär ett förstärkt budgetsaldo, sänkt skattetryck
            och sänkta statliga utgifter.
          </note>
          <note>
            Finansministern frågade vad vi har gjort för framsteg. Jag tycker
            faktiskt att det har skett en hel del. Om finansministern ger
            sig tid att läsa de båda reservationerna, som för övrigt i mycket
            stor utsträckning är likartade, finner han att en hel del positivt
            har skett. Han kan t.ex. läsa på s. 86 om en folkparti--moderat-motion
            som tar upp fördelningspolitik -- faktiskt en mycket positiv utveckling.
          </note>
          <note>
            Jag frågade tidigare i mitt huvudanförande varför man har väntat
            så länge med tillväxtpropositionen.
          </note>
          <note>
            Jag gjorde det därför att det är något konstigt med att ett förslag,
            som gäller strukturfrågor, som är en nödvändighet för anpassningen
            på internationella områden och såsom bieffekt -- jag skall inte
            säga att det i det här avseendet är ett huvudsyfte -- skulle ge
            fler människor arbete, har dröjt till bara några månader före
            valet. Jag tycker att det är cyniskt mot dem som skulle ha nytta
            av förslagets genomförande.
          </note>
          <note>
            Socialdemokraterna har under den här mandatperioden varit hänvisade
            till att ständigt luta sig mot något annat parti. Man kan fråga
            sig om vi under överskådlig tid har haft en så svag regering som
            vi nu har. Det är viktigt att ta itu med de angelägna frågorna,
            och för detta krävs en ny politik.
          </note>
          <note>
            Jag vill avsluta med att säga att det nu är viktigt,
          </note>
          <note>
            Allan Larsson, att socialdemokraterna ger besked om vilka de
            har tänkt att regera tillsammans med efter valet. Ge besked om
            vilket regeringsalternativ ni förordar!
          </note>
          <note type="speaker">
            Anf. 29 LARS-OVE HAGBERG (v) replik:
          </note>
          <note>
            Herr talman! Visst skall reallönerna höjas och visst skall vi
            se till att priserna inte ökar så mycket, men det kan diskuteras
            vilket medel man skall använda för att nå denna reallöneökning.
            Regeringen vill ha ett avtal som binder de lokala facken, annars
            hotar man med tvång. I fråga om priserna inskränker man sig till
            förhoppningar. Det är fromma förhoppningar att det skall ske vinstökningar
            och att det skall skapas nya arbetstillfällen. Någon investeringsstyrning
            eller dylikt existerar inte. Det är ju detta medel, som leder
            till att de arbetande sätts i strykklass, som är förkastligt.
          </note>
          <note>
            Med dagens struktur på arbetsmarknaden och med den position som
            facken intar har inte de lågavlönade något att vinna på det här.
            Tvärtom --
          </note>
          <note>
            och det är den stora fara som jag har pekat på -- går
          </note>
          <note>
            Svenska arbetsgivareföreningens lönestrategi igenom, om de lokala
            facken förlorar sin position.
          </note>
          <note>
            Regeringen vill tydligen inte bidra till att stärka de lokala
            fackföreningarna så att de kan ha något demokratiskt inflytande
            över den dagliga verksamheten och över det som händer i arbetslivet.
          </note>
          <note>
            Jag har märkt att regeringens språkbruk när det gäller sysselsättningen
            har undergått en uppenbar glidning sedan i julas. I dag tonar
            man ned att inflationsbekämpningen är det mest angelägna, som
            man skrev i sin skrivelse. Jag undrar fortfarande: Tänker regeringen
            satsa på sådana problemfyllda områden som kommunerna, äldreomsorgen
            och barnomsorgen? Vilka insatser tänker regeringen göra för ungdomar?
            Många kommuner är bekymrade över hur de skall kunna hjälpa ungdomarna
            i dag. Är regeringen beredd att ge pengar till s.k. ROT-projekt?
            Kommer det att betalas ut några pengar för inrättande av beredskapsarbeten?
            Får AMS de begärda resurserna?
          </note>
          <note>
            Socialdemokraterna har klagat över att de inte har haft majoritet
            i riksdagen och därför inte kunnat genomföra det som de har velat
            genomföra.
          </note>
          <note>
            Socialdemokraterna säger sig ha haft det väldigt svårt. De har
            varit tvungna att förlita sig på andra partier.
          </note>
          <note>
            Jag kom in i riksdagen 1971. Mellan 1968 och 1970
          </note>
          <note>
            hade socialdemokraterna egen majoritet.
          </note>
          <note>
            Förslagen om MBL, löntagarfonder och annat har dock lagts fram
            utan att socialdemokraterna haft egen majoritet. Under den tiden
            lade socialdemokraterna fram sina egna förslag, medan de borgerliga
            partierna och vänsterpartiet lade fram sina. Men man fick ändå
            igenom en socialdemokratisk politik, eftersom vi i vänsterpartiet
            ansåg att de socialdemokratiska förslagen var bättre än de borgerliga.
            Nu försöker socialdemokraterna skylla ifrån sig genom att betona
            vikten av uppgörelser. Det är ett sätt att dölja att man har så
            djupt borgerliga förslag att man måste träffa uppgörelser. Socialdemokraterna
            ligger väldigt nära de borgerliga partierna.
          </note>
          <note>
            Jag räknade tidigare upp de förslag som gått igenom under den
            här mandatperioden.
          </note>
          <note>
            Socialdemokraterna skyller ifrån sig när de egentligen bara har
            övergivit en gammal politik och börjat att föra en ny.
          </note>
          <note type="speaker">
            Anf. 30 CARL FRICK (mp) replik:
          </note>
          <note>
            Herr talman! Jag tog inte upp frågan om det stora skattebortfallet
            av någon sorts tacksamhet, utan för att jag är djupt oroad, oavsett
            om Sverige kommer med i EG eller ej. Allan Larssons svar stillade
            inte min oro.
          </note>
          <note>
            Jag inledde med att ställa några frågor och jag tänker upprepa
            dem, eftersom jag inte har fått något svar.
          </note>
          <note>
            Varför vill inte regeringen kvalificera den ekonomiska tillväxten?
            All ekonomisk tillväxt kan väl inte vara bra? Tillväxt som skadar
            människor och natur måste vi väl rimligen motarbeta, eller hur?
            Det är väl bra med tillväxt som kommer sig av att vi utnyttjar
            ändliga resurser bättre och inte slösar? Det måste vara bra med
            tillväxt som beror på att vi arbetar smartare och som beror på
            att vi återanvänder? Men tillväxt i form av fler koldioxidosande,
            skogsdödande och människolemlästande vägfordon är väl ändå en
            dålig tillväxt? Bör inte en sådan tillväxt motarbetas?
          </note>
          <note>
            Varför vägrar ni se att det finns klara samband mellan ekonomi,
            ekologi, traditionell ekonomisk tillväxt, energiförbrukning och
            miljöförstöring?
          </note>
          <note>
            Varför vill ni inte bryta dessa samband? Varför vägrar ni att
            se på alla mänskliga skador och allt mänskligt lidande som er
            medvetna politik orsakar bara för den materiella tillväxtens skull?
            Anser ni att miljö och natur sätter gränser för traditionell ekonomisk
            tillväxt? Om så är fallet, närmar vi oss dessa gränser, och vad
            betyder det i så fall för den ekonomiska politiken? Varför reflekterar
            ni inte över dessa existensiella frågor? Varför tar ni dem inte
            till er och utnyttjar de samlade kunskaperna i ämnet?
          </note>
          <note>
            Barnens bästa livsmiljö måste bli den högsta handlingsnormen.
            Det är kontentan av en grön framtidspolitik. Tänk, att finna lösningar
            på dagens problem som också hjälper oss med framtidens problem,
            men utskottsmajoriteten säger nej och några svar på frågorna har
            jag inte fått. När kommer riksdagen att ta tag i framtidsfrågorna
            och se till att de små barnen får det bra? Barnens bästa livsmiljö
            måste vara den främsta inriktningen. Jag tänker fortsätta att
            kämpa för detta ända fram till dess jag ligger i träfracken.
          </note>
          <note>
            Anf. 31 Finansminister ALLAN LARSSON (s)
          </note>
          <note>
            replik:
          </note>
          <note>
            Herr talman! Vi har haft en lång debatt. Jag skall försöka göra
            en kort sammanfattning och svara på några av de frågor som har
            ställts.
          </note>
          <note>
            Vad har då debatten visat? Jag har visat att man internationellt
            och bland konjunkturbedömare här hemma nu alltmer ser framför
            sig att konjunkturen kommer att vända. De insatser vi gör för
            att pressa ner kostnaderna och återställa konkurrenskraften bidrar
            starkt till detta. Vi bör kunna se en vändpunkt under det här
            året när det gäller produktionen.
          </note>
          <note>
            Jag tycker att det vore värdefullt om oppositionen ville se framtiden
            an litet mer positivt än vad man har gjort i den här debatten.
            Sverige är inte betjänt av svartmålningar. Låt oss ta de problem
            vi har på allvar, men låt oss slippa den här typen av allmänna
            svartmålningar.
          </note>
          <note>
            Sysselsättningen är huvudfrågan. De problem och påfrestningar
            som finns på arbetsmarknaden är ett resultat av en för snabb kostnadsutveckling
            under föregående år. Det är en viktig uppgift nu att med aktiva
            åtgärder på arbetsmarknaden ge de människor som står utan jobb
            chansen att så snabbt som möjligt komma tillbaka. För oss är detta
            en oerhört viktig och allvarlig fråga.
          </note>
          <note>
            Vi vill inte vara med i den här leken, där man säger att man
            inte kan göra någonting åt 4 %
          </note>
          <note>
            arbetslöshet, som det sades här under budgetdebatten. Visst kan
            och skall man göra någonting åt arbetslösheten! Varje människa
            som drabbas av arbetslöshet skall få chansen att så snabbt som
            möjligt komma tillbaka i arbetslivet. Vi skall inte spara någon
            möda på detta.
          </note>
          <note>
            Jag har i dag fört fram ett uppslag som vi bearbetar och som
            vi vill ha till stånd en diskussion omkring.
          </note>
          <note>
            Vi vill göra en insats för dem som finns i produktionen och som
            inte har fått chansen under de gångna högkonjunkturåren att få
            del av personalutbildning, kompetensutveckling osv., samtidigt
            som vi vill skapa öppningar för dem som står utanför. Det här
            är en viktig sak, och jag avser att återkomma till den i olika
            sammanhang under den närmaste tiden.
          </note>
          <note>
            Det borgerliga alternativet har diskuterats. Jag har förstått
            att det är en mycket öm tå. Jag visste inte att den var så öm
            när jag ställde försynta frågor och sammanfattade innehållet i
            de olika förslag ni har lagt fram. Men jag tror inte att ni har
            varit så engagerade och så upprörda över något i samhället som
            just detta faktum att jag bara redovisade innehållet och sammanfattade
            era förslag. Ni får gärna klaga på mig för jag tål det. Men det
            är ju inte bara jag som tycker detta. Dagens Nyheter som i allmänhet
            stöder er skriver, att om det skulle bli en borgerlig regering
            efter valet, har man inte råd att starta på det sättet i höst,
            eftersom den politik som ni i dag har talat för och tidigare lagt
            fram i era motioner, skulle -- enligt Dagens Nyheter --
          </note>
          <note>
            påminna marknaden om gamla synder. Det är era egna, marknaden
            och Dagens Nyheter, som reagerar mot detta.
          </note>
          <note>
            Sedan har det frågats om regeringsalternativet.
          </note>
          <note>
            Det är företrädare för de tre borgerliga partierna som sagt att
            ni skall bilda en trepartiregering. Det är detta faktum som gör
            att vi ställer stora krav på er att redovisa hur det skall hänga
            ihop. Gunnar
          </note>
          <note>
            Björk har frågat mig om vårt regeringsalternativ. Vi går ut i
            valet för att vinna en socialdemokratisk valseger. Under många
            år har vi i regeringsställning visat att vi kan utforma en sammanhängande
            regeringspolitik, och vi har också visat den öppenhet som jag
            tycker tillhör demokratin: att i riksdagen kunna samarbeta med
            olika partier och finna bra lösningar. När Gunnar Björk påstår
            att den socialdemokratiska regeringen är svag måste jag säga att
            bilden inte alls stämmer. Man kan gå till en tidning som Svenska
            Dagbladet, som inte precis är någon socialdemokratisk tidning
            eller något regeringsorgan. Den tidningen har understrukit att
            den här regeringen är mycket handlingskraftig.
          </note>
          <note>
            Förra året var faktiskt ett år med stora och viktiga beslut beträffande
            bl.a. skatter, livsmedelspolitik,
          </note>
          <note>
            Europapolitik och energifrågor. Vi har kunnat hantera stora och
            viktiga frågor och finna lösningar.
          </note>
          <note>
            Och vi har gjort det med den öppenhet som demokratin kräver:
            att i riksdagen åstadkomma nödvändiga breda kompromisser. Det
            är vårt sätt att gå fram. Oppositionen står för ett trepartialternativ
            som styrs från högerkanten.
          </note>
          <note>
            Erfarenheten från de sex år då ni hade regeringsmakten visade
            att ni när ni kom till riksdagen var låsta och inte kunde åstadkomma
            de öppningar och de diskussioner som hör demokratin till. Det
            är samma olycka som ni nu erbjuder. Ni kan inte tala om vilket
            innehåll det är fråga om. Det är självklart att frågor måste ställas,
            men jag har förstått att det rör sig om en utomordentligt öm punkt.
          </note>
          <note>
            Till sist till Lars-Ove Hagberg. De rekommendationer som Lars-Ove
            Hagberg för fram med engagemang -- och med indignation eftersom
            vi inte har tagit fasta på dem -- är ju inte helt nya. De har
            tillämpats tidigare i andra länder.
          </note>
          <note>
            Vi vet hur det gick. I ert parti skall ni ju ha någon sorts inre
            sorgearbete med anledning av vad som har hänt i Östeuropa och
            för att komma fram till något slags förnyelse. Vi får väl vänta
            och se vad ni kommer fram till i detta sorgearbete, innan vi tar
            fasta på några rekommendationer från ert håll. Jag tror inte att
            det som Lars-Ove Hagberg redovisade i dag är någonting som hör
            framtiden till.
          </note>
          <note type="speaker">
            Anf. 32 FILIP FRIDOLFSSON (m):
          </note>
          <note>
            Herr talman! Jag skall säga några ord om det till betänkandet
            fogade särskilda yttrande som vi moderater i utskottet står bakom.
          </note>
          <note>
            Vi som under några år har varit ledamöter i den här församlingen
            har ju upplevt att de förslag som vi har motionerat om i regel
            har avslagits och hamnat i papperskorgen. Vi har också kunnat
            konstatera att våra förslag efter någon tid har lagts på riksdagens
            bord som regeringens förslag -- utan att det med ett enda ord
            nämns att ledamoten X
          </note>
          <note>
            eller Y har varit inne på samma tankegångar. Det här har vi fått
            leva med, och vi har väl också funnit oss i det. Att regeringen
            och dess vapendragare i riksdagen inte vill backa upp enskilda
            ledamöters motioner är en sak, men att förslag som framförs i
            partimotioner först motarbetas och avslås av regeringstrogna i
            riksdagen för att efter någon tid komma tillbaka som regeringsförslag
            utan att man med ett enda ord nämner det parti eller de partier
            som först aktualiserade förslagen i riksdagen irriterar mig. Därför
            har jag skrivit en motion.
          </note>
          <note>
            Under senare tid har vi i finansutskottet behandlat frågor som
            under lång tid har drivits av oss moderater och som socialdemokraterna
            med hjälp av något stödparti här i riksdagen förkastat för att
            sedan propositionsvägen presentera som regeringsförslag. Man agerar
            som om förnuftigt departementsfolk hade tänkt, trots att det i
            realiteten är vi moderater som stått fadder.
          </note>
          <note>
            Självklart är regeringens sinnesändring bra. Det är bra att viktiga
            moderatståndpunkter tas upp, men jag tycker att det kunde visas
            litet generositet, så att det verkliga ursprunget till förslagen
            nämns. Jag skulle kunna räkna upp flera förslag -- Lars
          </note>
          <note>
            Tobisson hade en katalog i början av sitt anförande -- som den
            socialdemokratiska regeringen anammat och gjort till sina. Man
            kan t.ex. nämna slopandet av valutaregleringen, avregleringen
            av kreditmarknaden, slopandet av
          </note>
          <note>
            SCB-sympatierna, men där har visst moderaterna på nytt ändrat
            sig. Svenskt medlemskap i EG
          </note>
          <note>
            nämnde visst Lars Tobisson. Alla är de gamla moderatkrav.
          </note>
          <note>
            Vi har ingen reservation på denna punkt, och jag skall nöja mig
            med att citera en mening ur det särskilda yttrandet. Det står
            bl.a. följande: ''Med hänsyn till den uppmärksamhet motionen redan
            väckt framstår det emellertid enligt vår mening inte som nödvändigt
            att nu ytterligare ge regeringen detta till känna.''
          </note>
          <note>
            I kanslihuset vet de vad vi tycker. Vi får press på våra motioner,
            och det är bra. Det är jag, Lars
          </note>
          <note>
            Tobisson och Rune Ryndén de två andra moderata ledamöterna i
            finansutskottet -- som tycker så här.
          </note>
          <note>
            Vi får nöja oss med förvissningen om att man i kanslihuset känner
            till detta.
          </note>
          <note>
            Om några månader har vi val. På regeringsbänken får ni säga vad
            ni vill, men allt talar för att vi om några månader, efter valet,
            har en ny borgerlig regering med starkt moderat inflytande. Nu
            räknar jag inte, herr talman, med att bli statsråd i den nya regeringen.
            Men jag skall tala med mina vänner som blir regeringsledamöter
            och ge dem ett råd.
          </note>
          <note>
            Om det kommer något vettigt förslag från oppositionspartiet socialdemokraterna
            -- chansen är väl inte så speciellt stor -- som överenstämmer
            med den borgerliga regeringens tankegångar skall jag säga till
            mina vänner: Nämn någonting om detta i propositionen! Jag är övertygad
            om att socialdemokraterna skulle uppleva en viss glädje över omnämnandet.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Mom. 1 (allmänna riktlinjer för den ekonomiska politiken)
          </note>
          <note>
            I en förberedande votering avgavs 19 röster för reservation 3
            av Lars-Ove Hagberg och 19 röster för reservation 4 av Carl Frick.
            278 ledamöter avstod från att rösta.
          </note>
          <note>
            Sedan talmannen lagt ned en ja-sedel och en nejsedel i rösturnan
            drog Hugo Hegeland (m) nejsedeln. Kammaren hade alltså i enlighet
            med nejpropositionen till kontraproposition antagit reservation
            4 av Carl Frick.
          </note>
          <note>
            Härefter biträddes reservation 2 av Gunnar Björk och Ivar Franzén
            med 37 röster mot 19 för reservation 4 av Carl Frick. 266 ledamöter
            avstod från att rösta.
          </note>
          <note>
            Därpå biträddes reservation 1 av Anne Wibble m.fl. med 100 röster
            mot 37 för reservation 2 av
          </note>
          <note>
            Gunnar Björk och Ivar Franzén.
          </note>
          <note>
            Slutligen bifölls utskottets hemställan med 149
          </note>
          <note>
            röster mot 100 för reservation 1 av Anne Wibble m.fl. 73 ledamöter
            avstod från att rösta.
          </note>
          <note>
            Mom. 2 (sambandet ekologi och ekonomisk politik)
          </note>
          <note>
            Utskottets hemställan bifölls med 249 röster mot
          </note>
          <note>
            72 för reservation 5 av Gunnar Björk m.fl. 1
          </note>
          <note>
            ledamot avstod från att rösta.
          </note>
          <note>
            Mom. 3 (spelregler på arbetsmarknaden)
          </note>
          <note>
            Utskottets hemställan bifölls med 179 röster mot
          </note>
          <note>
            18 för reservation 8 av Lars-Ove Hagberg. 125
          </note>
          <note>
            ledamöter avstod från att rösta.
          </note>
          <note>
            Mom. 6 (penning- och valutapolitiken)
          </note>
          <note>
            Utskottets hemställan bifölls med 154 röster mot
          </note>
          <note>
            99 för reservation 11 av Anne Wibble m.fl. 66
          </note>
          <note>
            ledamöter avstod från att rösta.
          </note>
          <note>
            Mom. 10 (avveckling av löntagarfonder m.m.)
          </note>
          <note>
            Utskottets hemställan bifölls med 165 röster mot
          </note>
          <note>
            135 för reservation 18 av Anne Wibble m.fl. 21
          </note>
          <note>
            ledamöter avstod från att rösta.
          </note>
          <note>
            Mom. 17 (allmänna riktlinjer för budgetregleringen)
          </note>
          <note>
            Först biträddes reservation 35 av Lars-Ove
          </note>
          <note>
            Hagberg med 27 röster mot 20 för reservation 36 av
          </note>
          <note>
            Carl Frick. 270 ledamöter avstod från att rösta.
          </note>
          <note>
            Härefter biträddes reservation 34 av Gunnar Björk och Ivar Franzén
            med 35 röster mot 18 för reservation 35 av Lars-Ove Hagberg. 269
          </note>
          <note>
            ledamöter avstod från att rösta.
          </note>
          <note>
            Därpå biträddes reservation 33 av Anne Wibble och Lars De Geer
            med 39 röster mot 37 för reservation 34 av Gunnar Björk och Ivar
            Franzén.
          </note>
          <note>
            246 ledamöter avstod från att rösta.
          </note>
          <note>
            Sedan biträddes reservation 32 av Lars Tobisson m.fl. med 63
            röster mot 36 för reservation 33 av
          </note>
          <note>
            Anne Wibble och Lars De Geer. 223 ledamöter avstod från att rösta.
          </note>
          <note>
            Slutligen bifölls utskottets hemställan med 153
          </note>
          <note>
            röster mot 61 för reservation 32 av Lars Tobisson m.fl. 109 ledamöter
            avstod från att rösta.
          </note>
          <note>
            Mom. 20 (redovisning av miljökonsekvenser i budgetpropositioner)
          </note>
          <note>
            Utskottets hemställan bifölls med 285 röster mot
          </note>
          <note>
            37 för reservation 37 av Lars-Ove Hagberg och Carl
          </note>
          <note>
            Frick.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Meddelande om samlad votering
          </note>
          <note>
            Andre vice talmannen meddelade att konstitutionsutskottets betänkande
            KU31, justitieutskottets betänkande JU11, lagutskottets betänkande
            LU16, kulturutskottets betänkande
          </note>
          <note>
            KrU14, näringsutskottets betänkanden NU21 och
          </note>
          <note>
            NU22 samt jordbruksutskottets betänkande JoU18
          </note>
          <note>
            skulle avgöras i ett sammanhang efter avslutad debatt.
          </note>
          <note>
            4 § Riksdagen och dess myndigheter
          </note>
          <note>
            Föredrogs
          </note>
          <note>
            konstitutionsutskottets betänkande
          </note>
          <note>
            1990/91:KU31 Riksdagen och dess myndigheter
          </note>
          <note>
            (prop. 1990/91:100 delvis).
          </note>
          <note>
            Anf. 33 STEN ANDERSSON i Malmö (m):
          </note>
          <note>
            Herr talman! Med tanke på ett beslut här i kammaren strax före
            jul 1990 skrev jag en motion som behandlas i konstitutionsutskottets
            betänkande 31. Min motion baseras på det faktum att riksdagens
            majoritet beslöt att arvodet till riksdagens ledamöter icke skulle
            höjas under perioden oktober 1990--december 1991.
          </note>
          <note>
            Det finns ett beklagligt tryckfel i betänkandet. Där står att
            arvodet skall vara oförändrat ett år längre än vad som beslutats
            -- men det behöver vi kanske inte ta så stor hänsyn till.
          </note>
          <note>
            Herr talman! De ord som egentligen skulle ligga i ens mun när
            det gäller hanteringen kring det här arvodesstoppet vill jag inte
            uttala från riksdagens talarstol. Men det är många kraftiga ord
            som ligger mycket nära till hands.
          </note>
          <note>
            Vi har som ledamöter av Sveriges riksdag, vid en internationella
            jämförelse, dåliga villkor. Nu har de på grund av en majoritet
            i riksdagen blivit än värre.
          </note>
          <note>
            Vad vi gjort här har inneburit att vi gått emot det vi själva
            en gång beslutade. I syfte att slippa en massmedial debatt varje
            år om våra arvoden beslöt riksdagen, i stort sett i full enighet,
            att vi skulle följa den löneutveckling som hovrättsråden hade
            i genomsnitt. Det verkar vara bra och rationellt.
          </note>
          <note>
            Att det sedan inte blev förrän i oktober månad varje år som arvodena
            skulle justeras beror antagligen på att hovrättsråden hade en
            central förhandling som blev klar i maj månad. Sedan ville riksdagens
            förvaltningskontor avvakta de lokala förhandlingarna. Efter det
            att man hade fått in den statistik som var relevant skulle man
            kunna föreslå de nya arvoden som skulle gälla.
          </note>
          <note>
            Det här med stopp för höjningen av arvoden har riksdagen prövat
            tidigare. Fälldinregeringen prövade det -- till ingen som helst
            nytta. Nu är vi tydligen utsatta för samma process igen.
          </note>
          <note>
            Vem är det då som står bakom dessa beslut, herr talman? Jo, det
            är tre partier som i dag inte verkar vara de mest stabila i det
            här parlamentet.
          </note>
          <note>
            Socialdemokraterna upplever i dag ett sådant ras i opinionen
            som aldrig skådats hittills. När det gäller vänsterpartiet har
            det i dessa dagar i press och andra massmedia framgått hur stark
            turbulensen är i det partiet. I fråga om miljöpartiet påstår många
            professionella experter att det partiet inte kommer att sitta
            i riksdagen till hösten.
          </note>
          <note>
            Det är alltså dessa tre partier som står för det här populistiska
            beslutet. De vågar inte gå ut och säga:
          </note>
          <note>
            Visst skall vi i riksdagen ha arvodesförhöjning liksom alla andra.
          </note>
          <note>
            Vad man glömde tala om var att debatten faktiskt handlade om
            1991. Vi i riksdagen skulle, därför att vissa partier var rädda
            för en kortsiktig storm, inte ge oss arvodeshöjning för 1990.
            År 1991 -- okej, då skulle vi så klart hålla igen som alla andra.
            Men varför skulle vi göra det redan 1990? Det skulle vara trevligt
            att få svar på den frågan här i dag.
          </note>
          <note>
            Framför allt socialdemokraterna tog inte det här beslutet utan
            vånda. Det har försports att det var en rätt intensiv debatt i
            den socialdemokratiska riksdagsgruppen innan man kom fram till
            ett beslut.
          </note>
          <note>
            Men det är socialdemokraternas problem.
          </note>
          <note>
            Jag sade tidigare, herr talman, att jag inte skulle vilja ta
            de ord i min mun som det egentligen fanns skäl att uttala. Men
            nu skall jag ta dem i min mun.
          </note>
          <note>
            Det är kvalificerad ynkedom när ledande fackliga företrädare
            -- och även en del ledande företagsledare i Sverige -- står upp
            och säger att det är bra att riksdagen fattade det här beslutet.
            De hade samtliga erhållit kraftiga lönehöjningar 1990.
          </note>
          <note>
            Jag tror att om man hade offentliggjort de lönehöjningar som
            dessa personer erhöll 1990, så hade det varit till mycket större
            skada för Sveriges ekonomi än den trots allt ganska blygsamma
            ökning vi skulle ha fått i oktober 1990.
          </note>
          <note>
            Vad får det här för effekt? Jo, det får den effekten att den
            krets som är intresserad av att komma in i riksdagen och sköta
            det viktiga uppdrag som det trots allt innebär att sitta i riksdagen,
            blir mindre och mindre i takt med att vi försämrar villkoren för
            ledamöterna. Många av de människor som har kritiserat den hittills
            förda svenska politiken, och på punkt efter punkt haft rätt, kommer
            inte hit. De föredrar att sitta utanför och tala om för oss vad
            vi skall göra. Det hade ju varit betydligt mer rationellt att
            ha dessa personer representerade i något parti i riksdagen.
          </note>
          <note>
            Men man kan ju hysa en from förhoppning. Om vi får en ny regeringen
            till hösten, vilket alla tecken tyder på -- även om man icke skall
            sälja skinnet förrän björnen är skjuten -- hoppas jag att den
            har mera kurage och kanske t.o.m. river upp det här beslutet.
          </note>
          <note>
            Till sist, herr talman, skulle jag vilja ställa en fråga, framför
            allt till Olle Svensson -- om det nu var så besvärligt att medge
            en arvodeshöjning fr.o.m.
          </note>
          <note>
            oktober 1990. I betänkandet står oreserverat att fr.o.m. den
            1 januari 1992 -- om exakt nio och en halv månad -- skall riksdagens
            ledamöter, utan diskussion, ha det arvode som hovrättsråden har
            den 1 januari. Då är min fråga: Har man så mycket kurage att man
            med automatik den 1 januari nästa år kommer att ge oss drygt 4
            000 kr. per månad i arvodeshöjning, eller kommer man att lägga
            fram ett nytt betänkande där man tar tillbaka det också?
          </note>
          <note>
            Kan vi i detta fall, Olle Svensson, lita på KUs betänkande?
          </note>
          <note>
            I detta anförande instämde Göthe Knutson och
          </note>
          <note>
            Gullan Lindblad (båda m).
          </note>
          <note type="speaker">
            Anf. 34 OLLE SVENSSON (s):
          </note>
          <note>
            Herr talman! Jag vill helt kort yrka bifall till utskottets hemställan.
            Och jag vill gärna understryka att det, som Sten Andersson i Malmö
            här betonade, finns ett tryckfel i betänkandet. Det skall stå
            att riksdagens beslut ''innebär att ledamotsarvodet för tiden
            den 1 oktober 1990--den
          </note>
          <note>
            31 december 1991 skall uppgå till ett belopp för månad som motsvarar
            ledamotsarvodet för september 1990, 21 625 kr. Fr.o.m. den 1 januari
          </note>
          <note>
            1992 är ledamöterna berättigade till ett ledamotsarvode per månad
            som motsvarar den genomsnittliga lönen för de angivna tjänstemännen.''
          </note>
          <note>
            Jag anser att detta är innebörden av konstitutiionsutskottets
            förslag och riksdagens beslut förra gången, och konstitutionsutskottets
            förslag nu. Utan att hänvisa till den tidigare behandlingen av
            frågan vill jag påpeka att utskottsbetänkandet har varit enhälligt,
            utan reservationer, vid båda dessa tillfällen.
          </note>
          <note>
            Anf. 35 STEN ANDERSSON i Malmö (m):
          </note>
          <note>
            Herr talman! Olle Svensson är ju ordförande i konstitutionsutskottet
            och kanske inte den som har den största insikten i Sveriges finansiella
            problem.
          </note>
          <note>
            Faktum är att skälet till att vi skulle säga nej till en arvodeshöjning
            i oktober 1990 och för hela detta år var att vi skulle vara ett
            föredöme för den svenska arbetsmarknaden, för de svenska löntagarna,
            så att de inte med hänvisning till vårt resultat skulle begära
            stora löneförhöjningar som samhällsekonomin inte orkade bära.
          </note>
          <note>
            Men, Olle Svensson, vad är det som säger att vi redan i dag,
            så står det faktiskt i betänkandet, kan säga att den 1 januari
            1992 tickar det ut med automatik drygt 4 000 kr. extra per ledamot
            i arvode? Vad baserar utskottet detta på? Tidigare i dag sade
            finansministern att de närmaste åren inte kommer att vara de mest
            glädjesamma från ekonomisk synpunkt. Men om vi i oktober -90 var
            tvingade att hålla igen, vad är det då som säger att vi plötsligt
            den 1 januari 1992 kan erhålla de pengarna? Frågan uppstår då
            i vilket syfte och vilken avsikten har varit med beslutet. Jag
            har svaret: Det är ett spel för galleriet. Det kallas på ren svenska
            för populism.
          </note>
          <note type="speaker">
            Anf. 36 HANS LEGHAMMAR (mp):
          </note>
          <note>
            Herr talman! Det är inte ofta som Sten Andersson i Malmö har
            rätt i debatten. I det fall han har tagit upp i dag hävdar han
            att riksdagen inte kan fastställa vilka beslut riksdagen skall
            fatta längre fram i tiden, vilket är helt riktigt. Jag poängterade
            detta i ett särskilt yttrande i ett tidigare betänkande som handlade
            om riksdagens löner. Vi kan inte i dag fatta beslut om lönehöjningar
            som nästa riksdag kan riva upp.
          </note>
          <note>
            Anf. 37 STEN ANDERSSON i Malmö (m):
          </note>
          <note>
            Herr talman! Hans Leghammar säger att det inte är ofta som jag
            har rätt. Det utgör en talande jämförelse att se opinionssiffrorna
            för miljöpartiet.
          </note>
          <note>
            Jag är så pass läskunnig att jag kan se att Hans
          </note>
          <note>
            Leghammar har skrivit under detta betänkande. I
          </note>
          <note>
            betänkandet garanteras att vi ledamöter skall få en automatisk
            löneförhöjning den 1 januari 1992. Står inte Hans Leghammar bakom
            detta? Har han skrivit på något som han inte har någon aning om?
          </note>
          <note type="speaker">
            Anf. 38 HANS LEGHAMMAR (mp):
          </note>
          <note>
            Herr talman! Ibland förvånas man över intensiteten hos vissa
            ledamöter när det gäller frågor som redan är avgjorda. Denna fråga
            avgjordes förra året. I det betänkande som behandlade frågan klargjorde
            jag i ett särskilt yttrande mitt ställningstagande gentemot vad
            utskottet hade skrivit. Man kan inte binda en riksdag som skall
            väljas till hösten nu. Det är min principiella övertygelse att
            det inte går att göra något sådant. Varje riksdag kan naturligtvis
            göra ett nytt övervägande om riksdagslönerna. Det går inte att
            binda något sådant i förväg. Den skrivningen gäller även nu. Jag
            tyckte att det var meningslöst att skriva in det en gång till.
            Jag klargjorde den ståndpunkten förra gången som ärendet diskuterades.
          </note>
          <note>
            Anf. 39 STEN ANDERSSON i Malmö (m):
          </note>
          <note>
            Herr talman! Här har vi ett betänkande som går ut till allmänheten.
            Där står det att vi ledamöter automatiskt kommer att få en löneförhöjning.
            Vi vet att ute bland svenska folket sjunker förtroendet för miljöpartiet.
            Kan man nu inte ens lita på att det miljöpartiet skriver under
            i betänkandena är korrekt? Gällde detta endast den dag ni justerade
            protokollet? Skiftar ni åsikt så fort?
          </note>
          <note type="speaker">
            Anf. 40 HANS LEGHAMMAR (mp):
          </note>
          <note>
            Herr talman! Det är frestande att ge sig in i en allmänpolitisk
            debatt och jämföra moderat politik med miljöpartistisk politik.
            Jag tar gärna den debatten i valrörelsen. Jag tycker inte att
            debatten om riksdagsmännens löner skall breddas alltför mycket.
          </note>
          <note>
            Det viktiga är att våra beslut inte kan bindas. Jag klargjorde
            detta förra gången ärendet var uppe till behandling, och jag har
            klargjort det från talarstolen i dag eftersom jag inte har brytt
            mig om att skriva ett särskilt yttrande denna gång. Det går inte
            att binda några beslut.
          </note>
          <note>
            Anf. 41 STEN ANDERSSON i Malmö (m):
          </note>
          <note>
            Herr talman! Slutsatsen är alltså att när det gäller betänkanden
            skrivna i riksdagen och undertecknade av miljöpartister skall
            man inte tro på vad som står i betänkandena utan man måste fråga
            dem vad de egentligen menar.
          </note>
          <note type="speaker">
            Anf. 42 HANS LEGHAMMAR (mp):
          </note>
          <note>
            Herr talman! Det fungerar så att om inte en riksdagsledamot tar
            ett initiativ när ett ärende kommer upp till diskussion nästa
            gång i riksdagen, så blir det givetvis en automatik. Eftersom
            jag inte har en förstaplats på listan och inte är hundraprocentigt
            säker på att jag sitter här i riksdagen efter valet -- det kanske
            skall tilläggas att jag själv har avsagt mig, inte blivit petad,
            vill jag inte i utskottet ta ställning i en fråga som skall avgöras
            av nästa riksmöte.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            5 § Terroristlagstiftningen
          </note>
          <note>
            Föredrogs
          </note>
          <note>
            justitieutskottets betänkande
          </note>
          <note>
            1990/91:JuU11 Terroristlagstiftningen (skr.
          </note>
          <note>
            1990/91:73).
          </note>
          <note type="speaker">
            Anf. 43 BERITH ERIKSSON (v):
          </note>
          <note>
            Herr talman! Det är åter dags att behandla frågan om hur terroristlagstiftningen
            har tillämpats under ett år. Efter kammardebatten i fjol när vi
            behandlade terroristlagstiftningen blev jag av den turkiska ambassadören
            förärad ett personligt brev och ett album med färgfotografier
            av lik.
          </note>
          <note>
            En del av bilderna skickade jag till FOA efter det att jag hade
            fått kommentarer om att det i en del fall kunde röra sig om människor
            som dött av kemisk gas. Min slutsats, efter att ha tagit del av
            svaren som jag har fått, är att bilderna i fråga antingen är från
            Halabja, den irakiska staden som bombades av Saddam Hussein, eller
            från Turkiet.
          </note>
          <note>
            Kurdiska källor påstår att även Turkiet har använt sig av kemisk
            gas mot kurder.
          </note>
          <note>
            Det återstår att se om dagens debatt kommer att rendera mig en
            gåva av det här litet makabra slaget.
          </note>
          <note>
            Vänsterpartiets reservationer i år med anledning av regeringens
            skrivelse och utskottsmajoritetens betänkande är två. Den ena
            är en reservation som i nuläget är att betrakta som en markering
            av vår syn på en särskild lagstiftning som enbart riktar sig mot
            människor med annat än svenskt medborgarskap.
          </note>
          <note>
            Det är en lagstiftning som även innebär att vanlig straffrättskipning
            sätts ur spel. Att den i dag mer kan ses som en markering beror
            på, som även påpekas i betänkandet, att riksdagen inom kort kommer
            att få ett nytt förslag till terroristlagstiftning att ta ställning
            till.
          </note>
          <note>
            Vår andra reservation gäller regeringens beskrivning av förekomsten
            av terroristaktiviteter, terroristlagstiftning och terroristorganisationer
            i 20
          </note>
          <note>
            länder.
          </note>
          <note>
            När det gäller Israel skriver regeringen att flertalet av de
            terrordåd som förekommer begås av palestinska grupper och är i
            stället att se som motstånd mot ockupation, även om grupperna
            opererar från närliggande stater och även till viss del finansieras
            av dessa.
          </note>
          <note>
            När det gäller Turkiet skriver regeringen att landet även under
            denna period har varit utsatt för internationell terrorism. Två
            helt skilda rörelser,
          </note>
          <note>
            PKK och islamiska fundamentalistiska organisationer, har stått
            för huvuddelen av terrorhandlingarna. Vidare står det att PKKs
            aktiviteter i östra Turkiet har fortsatt och att rapporter om
            strider har förekommit flera gånger i veckan trots ökade vapeninsatser
            i området.
          </note>
          <note>
            Jag håller med om att palestiniernas aktiviteter är att se som
            motstånd mot ockupation, men jag anser även att kurdernas väpnade
            kamp också är att se som motstånd mot ockupation. Kan någon här
            i kammaren från utskottsmajoriteten redogöra för vilka kriterier
            ni anser skall användas för att beskriva vad som är internationell
            terrorism? Är det huvudregeln i vår egen lagstiftning eller är
            det de berörda ländernas egna definitioner av vilka organisationer
            som är att betrakta som terroristorganisationer som vi bör använda
            oss av?
          </note>
          <note>
            Turkiets behandling av den kurdiska befolkningen, brotten mot
            mänskliga rättigheter, tvångsförflyttningar, mord, misshandel,
            tortyr, summariska rättegångar, fängslade och torterade barn --
            listan kan göras mycket lång, och brotten är väl dokumenterade.
            Jag har en bunt telegram från
          </note>
          <note>
            Amnesty som jag glömt uppe på mitt rum. Jag har samlat dem. De
            sträcker sig från oktober 1990 till januari 1991, dvs. fyra månader.
            I dessa telegram räknas upp 504 namn på fängslade personer som
            utsatts för tortyr eller som riskerar att utsättas för tortyr.
            Bland dessa finns även många kvinnor och barn, och merparten av
            dem är kurder. Amnesty vädjar om att man skall protestera till
            turkiska myndigheter.
          </note>
          <note>
            Organisationen för mänskliga rättigheter i Turkiet sänder kontinuerligt
            rapporter liksom kurdiska politiska organisationer, bland dem
            PKK. Det måste även i andra partier finnas ledamöter som kontinuerligt
            får dessa rapporter och som borde protestera mot den beskrivning
            som görs i regeringens skrivelse vad gäller kurdernas väpnade
            kamp. Sanningen är att PKK har ett mycket brett stöd hos det kurdiska
            folket. Den väpnade kampen i den del av Kurdistan som ligger inom
            Turkiets gränser har även ett brett stöd bland andra partier i
            andra delar av Kurdistan.
          </note>
          <note>
            Det finns delade meningar om partiets ledare, bristande demokrati
            i partiet och politisk omognad.
          </note>
          <note>
            Men PKK är det parti som finns i regionen inne i landet. Partiets
            styrka växer snabbt, och det får växande sympatier från det kurdiska
            folket. Sverige går här Turkiets ärenden och hjälper till att
            förhindra en demokratisk utveckling av PKK
          </note>
          <note>
            genom att terroriststämpla organisationen. Vi sviker det kurdiska
            folket genom att förtiga den statsterrorism som den turkiska regimen
            utövar, genom att beskriva kurdernas kamp som terrordåd och genom
            att terroriststämpla deras organisation.
          </note>
          <note>
            Herr talman! Med dessa ord ställer jag mig bakom reservation
            nr 2 och yrkar bifall till reservation nr
          </note>
          <note>
            1.
          </note>
          <note type="speaker">
            Anf. 44 LARS-ERIK LÖVDÉN (s):
          </note>
          <note>
            Herr talman! Jag tänker inte i dag föra någon längre debatt om
            terroristlagstiftningen.
          </note>
          <note>
            Regeringens proposition om nya regler i detta avseende har nyligen
            lagts på riksdagens bord, och motionstiden utgår den 24 mars.
            Vi får tillfälle att senare i vår ingående behandla hur den framtida
            lagstiftningen skall se ut på detta område. Vi får då också möjlighet
            att diskutera det jag uppfattar som
          </note>
          <note>
            Berith Erikssons huvudfråga, nämligen definitionen av begreppet
            terrorism och enligt vilka kriterier den särskilda lagstiftningen
            skall tillämpas i framtiden. Jag ser fram emot motionsskrivandet
            och diskussionen både i justitieutskottet och sedermera i kammaren,
            och jag tänker inte uppehålla mig mer vid detta.
          </note>
          <note>
            Vi har att behandla regeringens skrivelse om tillämpningen av
            den nuvarande terroristlagstiftningen. Av den skrivelsen framgår
            att inga terrordåd hänförliga till begreppet internationell terrorism
            har inträffat i Sverige under den period som redogörelsen omfattar.
          </note>
          <note>
            Regeringen har under perioden utvisat en person med stöd av terroristlagstiftningen.
            Utvisning av en annan person aktualiserades samtidigt med detta
            fall, men den personen lämnade Sverige frivilligt, varför ärendet
            avskrevs. De särskilda möjligheter till hemlig teleavlyssning
            och andra tvångsmedel som regleras i terroristlagstiftningen och
            kan användas efter tillstånd av domstol, har inte tillämpats under
            denna period.
          </note>
          <note>
            Utskottet har föreslagit att riksdagen skall ställa sig bakom
            den redogörelse som görs i skrivelsen och lägga den till handlingarna.
            Utskottet understryker i sina överväganden att det även fortsättningsvis
            finns behov av särskilda bestämmelser för att motverka den internationella
            terrorismen, men hänvisar till behandlingen av den proposition
            om den framtida lagstiftningens utformning som nu lagts på riksdagens
            bord.
          </note>
          <note>
            Berith Eriksson tar upp en diskussion om förhållandena i Turkiet
            och behandlingen av kurderna och andra oppositionella i Turkiet.
            Jag skall inte ge mig in i den frågan, eftersom den närmast hör
            hemma i den utrikespolitiska debatten. Jag skall inte närmare
            beröra frågan mer än att konstatera att PKK är att betrakta, eller
            har betraktats, som en terroristorganisation. Denna organisation
            har visat sig vara beredd att utöva terrordåd utanför sitt hemland
            mot avhoppade
          </note>
          <note>
            PKK-are och andra motståndare som organiserat sig i andra grupper
            för ett fritt Kurdistan vid sidan av PKK. Sådana terrordåd har
            begåtts på en rad håll. Vi har i Sverige erfarenhet av detta,
            och man har i Frankrike, i Österrike och på annat håll uppfattningen
            att PKK är en organisation som väl motsvarar den definition som
            vi hitintills haft på en terroristorganisation.
          </note>
          <note>
            Berith Eriksson tar upp de skrivningar om palestiniernas situation
            som finns i regeringens skrivelser där det sägs att det närmast
            är fråga om motstånd mot en ockupation. Sverige har aldrig erkänt
            Israels suveränitet över de områden som
          </note>
          <note>
            Israel har ockuperat. Vi har aldrig erkänt de nya gränserna.
            Vi betraktar detta som en ockupation, och det finns naturligtvis
            också organisationer som verkar för att ockupationen skall upphöra.
            Det är detta som regeringen ger uttryck för i denna skrivelse.
          </note>
          <note>
            Herr talman! Jag yrkar bifall till utskottets hemställan och
            avslag på reservationerna. Jag vill härutöver hänvisa till den
            debatt om den framtida terroristlagstiftningen som vi får tillfälle
            att föra senare i vår.
          </note>
          <note type="speaker">
            Anf. 45 BERITH ERIKSSON (v) replik:
          </note>
          <note>
            Herr talman! Inte heller jag tänker förlänga debatten genom att
            ta upp terroristlagstiftningen, även om det finns mycket att säga
            i denna fråga.
          </note>
          <note>
            Det finns anledning att återkomma till den. Men jag vill ändå
            påpeka att det i nuläget är viktigare än någonsin hur ett land
            som exempelvis Sverige uttrycker sig i sin beskrivning av vad
            som händer i ett sådant land som Turkiet och med ett folk som
            kurderna.
          </note>
          <note>
            När det gäller beskrivningen av PKKs dåd utomlands kan varken
            jag eller Lars-Erik Lövdén med någon hundraprocentig säkerhet
            säga vad som är sant eller inte sant. Däremot kan vi vara överens
            om att vi måste stödja kurdernas kamp i Turkiet.
          </note>
          <note>
            Det är då fråga om vi bäst gör det genom att envetet bita oss
            fast vid uppfattningen att organisationen
          </note>
          <note>
            PKK är en terroristorganisation. Organisationen har ju ett så
            stort stöd.
          </note>
          <note>
            Det är här fråga om regeringens beskrivning av vad som har hänt
            i Turkiet under det år som skrivelsen avser. Dels talar man i
            skrivelsen om att det i östra Turkiet har förekommit sammanstötningar,
            dels beskriver man dem som terrordåd. I stället handlar det om
            att det i ett land förs en befrielsekamp som ett mycket stort
            antal människor har varit inblandade i under det gångna året.
            Det är inte fråga om -- som många vill görande gällande -- en
            liten extremistorganisation med några hundra kanske tusen aktivister,
            utan det rör sig om hundratusentals människor och demonstrationer
            med deltagande av tiotusentals människor. I svensk massmedia tycks
            man inte på allvar ta upp förhållandena i Turkiet, något som vi
            i olika sammanhang diskuterar här i riksdagen. Det är viktigt
            att diskutera detta, även om det nu rör sig om en redogörelse
            från justitiedepartementet om vad som har hänt under det gångna
            året. Om man inte kan göra en mer verklighetstrogen beskrivning,
            då kan man lika gärna lämna det hela åt sitt öde. Man diskuterar
            situationen i tjugo länder och inte i alla världens länder.
          </note>
          <note type="speaker">
            Anf. 46 LARS-ERIK LÖVDÉN (s):
          </note>
          <note>
            Herr talman! Berith Eriksson och jag ser litet olika på hur PKK
            skall betraktas. I det alldeles övervägande antalet länder i Västeuropa
            betraktas
          </note>
          <note>
            PKK som en terroristorganisation. Organisationen har bevisligen
            också begått terroristdåd i
          </note>
          <note>
            Västeuropa. Det har man också gjort i Sverige. Två mord har utförts
            av avhoppade PKK-are på uppdrag av PKK. Det är viktigt att klargöra
            att vi inte kan acceptera organisationer som är beredda att utanför
            sitt hemland begå brott i politiska syften. PKK är att betrakta
            som en sådan organisation, dvs. en terroristorganisation.
          </note>
          <note type="speaker">
            Anf. 47 BERITH ERIKSSON (v) replik:
          </note>
          <note>
            Herr talman! Såvitt jag vet är det Sverige och det forna Västtyskland
            som har utpekat PKK som en terroristorganisation. Det är riktigt,
            som Lars-Erik
          </note>
          <note>
            Lövdén säger, att det har begåtts två mord i Sverige av avhoppade
            PKK-are. Två personer sitter också i fängelse för det. Men åklagarna
            ansåg inte att det fanns något belägg för att en organisation
            var inblandad. Jag tycker det är att dra alltför långtgående slutsatser
            när man med utgångspunkt i
          </note>
          <note>
            SÄPOs uppgifter säger att det finns bevis för att
          </note>
          <note>
            PKK som organisation var inblandad i de två morden. Då är vi
            tillbaka till fjolårets debatt här i kammaren om SÄPOs underlag
            och styrkan i dess undersökningsmaterial. De jurister som har
            studerat det anser verkligen inte att det håller för att fastslå
            att PKK skulle vara ansvarigt för de två morden.
          </note>
          <note type="speaker">
            Anf. 48 INGELA MÅRTENSSON (fp):
          </note>
          <note>
            Herr talman! Jag instämmer med Lars-Erik Lövdén i att vi inte
            nu skall föra en diskussion om terroristlagstiftningen. En proposition
            i ärendet har just kommit, och vi får möjlighet att väcka motioner
            med anledning av den. Därefter kan vi föra en mer djupgående diskussion
            om terroristlagstiftningen.
          </note>
          <note>
            Jag blir litet förundrad när jag läser utskottets betänkande,
            inte minst med tanke på att Lars-Erik
          </note>
          <note>
            Lövdén själv har ingått i terroristlagstiftningskommittén. Man
            hänvisar till fjolårets uttalande över motioner med en annan syn
            på terroristlagstiftningen och säger att utskottet saknar anledning
            att göra en annan bedömning än att sådana särskilda regler som
            terroristlagstiftningen innehåller alltjämt behövs.
          </note>
          <note>
            Man ställer sig alltså bakom den terroristlagstiftning som fanns
            förra året och som alltjämt gäller. Man säger vidare att utskottet
            inte gör någon annan bedömning nu.
          </note>
          <note>
            Terroristlagstiftningskommittén har emellertid till följd av
            den omfattande kritiken mot vissa delar i terroristlagstiftningen
            kommit fram till att vissa förändringar bör göras. Såvitt jag
            förstår har också regeringen ändrat sig och bl.a. tagit bort kommunarresten.
            Jag kan därför inte riktigt förstå varför vi skall ställa oss
            bakom den terroristlagstiftning som gäller i dag. Själv har jag
            reserverat mig i kommittén och framfört mycket kritiska synpunkter
            på delar av terroristlagstiftningen. Jag skall inte nu gå in på
            de olika delarna, men jag kan alltså inte ställa upp på den lagstiftning
            som gäller i dag. Det finns allt fog för att ändra den, och det
            kommer vi att ta ställning till senare.
          </note>
          <note>
            Enligt det framlagda förslaget kommer begreppet terroristorganisation
            inte att vara aktuellt i framtiden, utan man gör individuella
            bedömningar av de brott som begås. Det är också något som vi får
            tillfälle att diskutera senare.
          </note>
          <note type="speaker">
            Anf. 49 KRISTER SKÅNBERG (mp):
          </note>
          <note>
            Herr talman! Jag vill på miljöpartiets vägnar klargöra att vi
            inte är nöjda med den nuvarande lagstiftningen. Vi tycker att
            debatten skall föras när propositionen behandlas i kammaren.
          </note>
          <note>
            Jag kan dock säga att det är märkligt att man inte skall kunna
            få sin sak prövad på sedvanligt rättsligt sätt när man överklagar.
            Det borde finnas ytterligare en instans i utvisningsärenden. Men
            det är något som vi som sagt återkommer till.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            6 § Ideella föreningar
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1990/91:LU16 Ideella föreningar.
          </note>
          <note type="speaker">
            Anf. 50 ALLAN EKSTRÖM (m):
          </note>
          <note>
            Herr talman! Överläggningsämnet -- behovet av lag rörande ideella
            föreningar -- kan förefalla tråkigt och oinspirerande. Ingenting
            kan dock var mer felaktigt. Ämnet angår alla och envar. Låt mig
            ge några exempel.
          </note>
          <note>
            -- Skall en enskild ha rätt att bli medlem i en förening?
          </note>
          <note>
            -- Skall en enskild ha rätt att slippa tillhöra en förening?
          </note>
          <note>
            -- Skall medlemskap i viss föening kunna ställas som villkor
            för att erhålla en arbetsanställning?
          </note>
          <note>
            -- Skall rätten att etablera sig som näringsidkare eller att
            utöva sin näring vara mer eller mindre beroende av beslut i en
            förening som man inte tillhör?
          </note>
          <note>
            -- Kan en enskild medlem överklaga ett föreningsbeslut till högre
            organ inom sammanslutningen -- och i så fall på vilka villkor?
          </note>
          <note>
            -- Finns det några gränser för föreningskollektivets maktbefogenheter
            i förhållande till en medlem?
          </note>
          <note>
            -- Hur långt sträcker sig helt allmänt majoritetens intresse
            över den enskilde?
          </note>
          <note>
            Att märka är att den enskilde i många fall är helt beroende av
            att tillhöra sammanslutningen i fråga för sin arbetsanställning
            eller av liknande anledning; medlemskap kan vara närmast obligatoriskt.
          </note>
          <note>
            Rättsläget kan i stort karakteriseras som ''det kollektiva intressets
            övervikt'', en beteckning som jag hämtat från Rättsfondens skrift
            ''Domstolarna och rättsutvecklingen'', 1989. Detta sätter den
            enskilde i motsvarande underläge. Makt går före rätt.
          </note>
          <note>
            De inledningsvis ställda frågorna har jag ställt år efter år
            från denna talarstol. Så frågorna är väl kända. Detsamma gäller
            svaren som på samma sätt lämnats från talarstolen av min lärde
            kollega Stig
          </note>
          <note>
            Gustafsson. Så även hans ståndpunkt bör vara väl känd.
          </note>
          <note>
            Självfallet måste det finnas samhälliga ramar som kollektivet
            måste säkra, vid behov med tvångsmakt. Men det är vid utstakningen
            av gränsen, punkt för punkt, mellan områdena för den enskildes
            anspråk på självbestämmande och det omgivande kollektivets krav
            på överhöghet som djupa, inte alltid helt medvetna, attitydskillnader
            slår igenom. Denna beskrivning har jag hämtat från prof. Stig
            Strömholms bok Rött och Blått, vilket innebär att jag här avvikit
            från det anförande som jag höll förra året och som är protokollfört
            den 14
          </note>
          <note>
            mars 1990. Detta sagt till vägledning för Stig
          </note>
          <note>
            Gustafsson.
          </note>
          <note>
            Med en kanske alltför grov förenkling skulle man, fortsätter
            Strömholm, kanske kunna säga att den ena sidan -- den socialistiska
            -- lägger bevisbördan för riktigheten i den enskildes anspråk
            på denne själv; det är hans sak att övertygande styrka att frågan
            är sådan att alla andra bör avstå från att bestämma över honom,
            medan den andra sidan -- den borgerliga, för att något namn ha
            --
          </note>
          <note>
            ålägger det allmännas företrädare att bevisa att en fråga verkligen
            i så hög grad angår alla, eller i varje fall en stor grupp, att
            det är motiverat att spörsmålet undandras den enskildes suveräna
            disposition och underkastas kollektivets beslut.
          </note>
          <note>
            Kollektivet kan utgöras av staten eller -- som i detta fall --
            av en ideell förening.
          </note>
          <note>
            Staten har sin makt från fria, suveräna medborgare. Denna makt
            kan å andra sidan missbrukas och därigenom bli farlig just för
            samma medborgare. Medborgarna måste därför genom rättsregler skyddas
            mot risken för sådant missbruk.
          </note>
          <note>
            Så har faktisk skett genom den katalog av rättigheter som inskrivits
            i vår regeringsform. En helt annan sak är huruvida regeringsformen
            i denna del är mycket mer än sirliga rosetter, för övrigt av ganska
            enkel kvalitet, för högtidligt bruk -- för att citera docenten
            Axberger i BRÅ Forskning 1988:3
          </note>
          <note>
            s. 157.
          </note>
          <note>
            I fråga om den form för kollektivism som utgörs av ideella föreningar
            avvisar socialdemokraterna med eftertryck blotta tanken att den
            enskilde skall få tillgång till rättsregler med enda syfte att
            upprätthålla balansen mellan föreningen och honom själv. Varför
            står socialisterna alltid på kollektivets sida?
          </note>
          <note>
            I en välskriven intervju med statsrådet Odd
          </note>
          <note>
            Engström i Svenska Dagbladet den 24 september
          </note>
          <note>
            1989 berörs denna fråga. Här har vi kanske pudelns kärna. Jag
            vill därför återge några brottstycken.
          </note>
          <note>
            Nu, Stig Gustafsson, följer jag mitt anförande från förra året.
          </note>
          <note>
            Menar du, frågar intervjuaren, att det kan gå med välfärdsstaten
            som det gjorde med dig -- den fokuserar allt mindre på kollektiva
            lösningar och alltmer på det personliga, det individuella.
          </note>
          <note>
            Ja, svarar Odd Engström, som här uppenbarligen hänför sig till
            Anders Ehnmarks bok om Machiavelli med titeln Maktens hemligheter.
          </note>
          <note>
            Det är svårt att erkänna för en socialdemokrat, en process. Men
            historiskt ser jag det som två steg:
          </note>
          <note>
            befrielse är det första steget, frihet det andra. Och befrielsen,
            fortsätter Engström, har krävt kollektiva ansträngningar. Du kan
            inte kasta av dig förtryck, hunger och orättvisa utan tillgång
            till den kraft, den makt som finns i de stora kollektiven, folkrörelserna,
            partierna, fackföreningarna. Men befrielsen är inget mål i sig:
            målet är frihet. Och vägen till friheten måste du gå ensam.
          </note>
          <note>
            Det här är ett tal som i enklare politisk slagväxling skulle
            betraktas som borgerligt, kommenterar intervjuaren. Odd Engström
            svarar:
          </note>
          <note>
            Socialisterna har alltså trott att när människan blir befriad
            från förtryck blir hon fri. Liberalerna menar att när människan
            är fri så befriar hon sig från förtrycket. Båda dessa lösningar
            är ofullkomliga.
          </note>
          <note>
            Odd Engströms karakteristik av det historiska skeendet är värd
            begrundan. Anders Ehnmark konstaterar på motsvarande sätt att
            frihet fordrar befrielse, för att därefter tvivlande ställa frågan
            om befrielsen verkligen behöver leda till frihet.
          </note>
          <note>
            Det kollektiva tänkandet har alltså sitt ursprung i ett skede
            där de sociala förhållandena präglades av allvarliga orättvisor
            av olika slag. Det krävdes då kollektiva insatser för att sätta
            makt bakom orden.
          </note>
          <note>
            Detta skede tillhör det förgångna.
          </note>
          <note>
            Nu befinner vi oss i ett nytt skede, en iakttagelse som också
            är Odd Engströms. Det skedet kännetecknas av att den enskilde
            inte längre behöver tvingas att underkasta sig och sålunda mot
            sin vilja begränsa sin frihet till förmån för kollektiva lösningar.
            Det socialdemokratiska tänkandet har emellertid inte lyckats frigöra
            sig från det förflutna.
          </note>
          <note>
            Var det inte, herr talman, Tegnér som skaldade:
          </note>
          <note>
            Evigt kan ej bli det gamla ej kan vanans nötta läxa evigt repas
            opp igen.
          </note>
          <note>
            Vad förmultnat är skall ramla, och det friska, nya växa opp utur
            förstörelsen.
          </note>
          <note>
            Jag beklagar att vice statsministerns nytänkande inte slagit
            igenom i det socialdemokratiska ställningstagandet i detta ärende.
            Hur länge får vi vänta på perestrojka här?
          </note>
          <note>
            Med hänvisning till det anförda, till alla tidigare anföranden
            i samma ämne och till vad Martin
          </note>
          <note>
            Olsson kommer att åberopa i sitt anförande, vill jag, herr talman,
            yrka bifall till reservation nr 1.
          </note>
          <note type="speaker">
            Anf. 51 MARTIN OLSSON (c):
          </note>
          <note>
            Herr talman! Praktiskt taget alla i vårt land tillhör en eller
            flera föreningar. Medlemskap är -- formellt sätt -- frivilligt
            för den enskilde, men medlemskap är samtidigt i mycket stor utsträckning
            en förutsättning för den enskilde för att kunna hävda sina intressen
            och rättigheter samt för att kunna utöva fritidsaktiviteter, hobbyverksamheter
            och mycket annat.
          </note>
          <note>
            De synnerligen många föreningarna och organisationerna har härigenom
            avgörande betydelse både för den enskilde och för hela vårt samhälle.
            Ett fritt och av statsmakterna oberoende föreningsliv och organisationsväsende
            är genom både sin omfattning och sina uppgifter en viktig del
            av vårt folkstyre.
          </note>
          <note>
            Enligt centerpartiets mening är det viktigt att samhället på
            olika sätt stimulerar föreningslivet och underlättar dess verksamhet.
            Vi har aktivt arbetat för detta bl.a. genom ekonomiskt stöd till
            föreningslivet och ekonomiskt stöd till samlingslokaler.
          </note>
          <note>
            Frågan om den enskildes rättigheter och skyldigheter inom en
            organisation, liksom medborgarnas ställning gentemot olika organisationer,
            har under senare år uppmärksammats alltmer. Dessutom har frågor
            om organisationernas ställning och inflytande i vårt moderna samhälle
            och förhållandet mellan samhälle och organisationer tilldragit
            sig ett växande intresse.
          </note>
          <note>
            Jag vill erinra om att när det gäller den enskildes ställning
            kontra samhället är rättigheterna, efter tillägg till regeringsformen,
            väl grundlagsreglerade i 2 kap. regeringsformen. Där anges nämligen
            de grundläggande fri- och rättigheter som varje medborgare skall
            vara tillförsäkrad gentemot samhället. Bland de många friheter
            som anges där finns yttrandefrihet, informationsfrihet, mötesfrihet,
            religionsfrihet och föreningsfrihet.
          </note>
          <note>
            Föreningsfriheten beskrivs med orden ''frihet att sammansluta
            sig med andra för allmänna eller enskilda syften''. Det innebär
            att samhället inte får hindra någon från att bli medlem i en förening
            eller hindra bildandet av föreningar.
          </note>
          <note>
            Den enskildes rättigheter gentemot samhället är alltså noga reglerade.
            Den som anser sig ha blivit felaktigt behandlad av samhället har
            dessutom möjlighet att vända sig till Europarådet för att få prövat
            om svenska regler och deras tillämpning står i överensstämmelse
            med konventionen om mänskliga rättigheter.
          </note>
          <note>
            Jag nämnde att medlemskap i olika organisationer är av synnerligen
            stor betydelse för den enskilde. Det anmärkningsvärda är att vi
            inte har någon lagreglering av relationen mellan den enskilde
            och ideella organisationer. Det finns inget som på något sätt
            motsvarar de grundlagsfästa reglerna om relationen medborgare
            -- samhälle.
          </note>
          <note>
            Från centerns sida ser vi det som mycket viktigt att på olika
            sätt slå vakt om den enskildes ställning.
          </note>
          <note>
            Det gäller inte endast relationen mellan olika enskilda och mellan
            enskilda och samhället utan också mellan enskilda och organisationerna.
            Vi har därför under en följd av år i motioner och reservationer
            begärt utredning om grundläggande lagregler beträffande den enskildes
            rättigheter och skyldigheter gentemot en förening. Det gäller
            rätten att stå utanför en förening, den s.k. negativa föreningsrätten,
            och rätten att slippa bli kollektivansluten till ett politiskt
            parti. Det har även gällt skydd för småföretagare utan anställda
            att bli blockerade av en organisation som företagaren i fråga
            inte har något med att göra.
          </note>
          <note>
            I dag gäller det frågan om en medlems ställning i ideella föreningar.
            Den frågan har vi diskuterat många gånger. Vad vi kräver och har
            krävt tidigare är att det skall göras en utredning rörande såväl
            behovet som den lämpliga utformningen av en lagstiftning på detta
            område. Tyngdpunkten i en sådan lagstiftning skall ligga på det
            som från samhällets sida är mest skyddsvärt, nämligen den enskilde
            medlemmens ställning i förhållande till organisationen. Det handlar
            även om den enskildes rätt till inträde i, avgång från och uteslutning
            ur förening, medlems bundenhet av beslut som fattats utan hans
            medverkan eller frågor utanför föreningens verksamhetsområde.
          </note>
          <note>
            Den lagstiftning som vi vill skall prövas gäller regler som skall
            stärka den enskildes ställning och därmed även stärka föreningslivet.
            Det skall vara regler som helt ligger inom den grundlagsfästa
            föreningsrätten. Att sådana regler inte kan hota föreningsrätten
            visas av att det när det gäller de ekonomiska föreningarna, vilka
            ju är en mycket viktig del av Föreningssverige, finns regler om
            medlems rättigheter och skyldigheter. Dessa regler är utformade
            ungefär på det sätt som vi menar borde bli aktuellt i fråga om
            ideella föreningar.
          </note>
          <note>
            Socialdemokraterna fortsätter att kämpa emot en utredning, vars
            syfte är att stärka den enskildes ställning. Jag vill erinra om
            att socialdemokraterna på motsvarande sätt under en lång följd
            av år -- jag tror att det har skett så länge som vi som är närvarande
            i kammaren nu kan erinra oss --
          </note>
          <note>
            försvarade systemet med att kollektivansluta människor till sitt
            parti. Till slut har socialdemokraterna kommit till insikt om
            att de måste retirera från sin gamla uppfattning i fråga om kollektivanslutningen.
            Trägen vinner, heter det i ordspråket, och det är tillämpligt
            på den borgerliga kritiken av kollektivanslutningen. Frågan är
            nu hur länge socialdemokraterna avser att förhindra den utredning
            vi begär i reservation nr 1 och som jag nu, herr talman, ber att
            få yrka bifall till.
          </note>
          <note type="speaker">
            Anf. 52 STIG GUSTAFSSON (s):
          </note>
          <note>
            Herr talman! Riksdagen har många traditioner. En tradition är
            att vi ungefär vid samma tidpunkt varje år, just i brytningen
            mellan vinter och vår --
          </note>
          <note>
            egentligen en av våra finaste årstider -- har en debatt om lagstiftning
            beträffande ideella föreningar. Jag är inte emot fina traditioner
            -- tro inte det --, men alla traditioner är inte värda att upprätthållas.
            Just den här traditionella debatten börjar enligt min uppfattning
            bli överflödig.
          </note>
          <note>
            Under de senaste 15 åren har vi i kammaren diskuterat denna fråga.
            Oavsett om vi har haft borgerliga regeringar eller socialdemokratiska,
            så har riksdagen inte velat lyssna på kraven om en lagstiftning
            när det gäller de ideella föreningarna.
          </note>
          <note>
            Skälen till detta är mycket goda.
          </note>
          <note>
            Vi har i Sverige en mycket rik föreningsflora, som vi skall vara
            rädda om. De ideella föreningarna i vårt land har stora uppgifter
            att fylla, och de fungerar utomordentligt väl. I själva verket
            finns det ingen saklig kritik mot det ideella föreningsväsendet.
            Den kritik som kommer till synes i de motioner som vi har att
            behandla här i dag måste jag tyvärr beteckna som osaklig.
          </note>
          <note>
            Som så många gånger tidigare tvingas jag konstatera att man i
            de borgerliga motionerna och reservationerna när man uppger sig
            vilja värna om skyddet för den enskilde, i själva verket vänder
            sig emot bara vissa organisationer. Det är den enskilde medlemmens
            ställning i förhållande till organisationen som man säger sig
            vilja värna. Det kan man göra i många former. Men det som man
            i motionerna vänder sig emot är de fackliga organisationernas
            verksamhet. Det framgår med all önskvärd tydlighet av exemplifieringen
            både i motionerna och i reservationen.
          </note>
          <note>
            Det här är emellertid ingenting nytt. Den enskildes frihet hotas,
            säger man från borgerligt håll, men det är nu, liksom tidigare,
            inte den enskilde individens frihet som man tänker på. Nej, vad
            debatten i själva verket handlar om är en kampanj mot de fackliga
            organisationerna. De här motionerna och debatten som förs omkring
            dem är ingenting annat än ett led i en antifacklig kampanj, även
            om den kampanjen har klätts i juridisk språkdräkt.
          </note>
          <note>
            Man säger att det är ett juridiskt problem. Men det är inget
            sådant, utan det är ett politiskt problem -- man vill ha en lagstiftning
            riktad mot fackliga organisationer, som inskränker deras möjlighet
            att på bästa sätt arbeta för sina medlemmar. Det saknas också
            i övrigt bärande skäl för särskild lagstiftning om ideella föreningar.
            I
          </note>
          <note>
            själva verket är det främst företeelser utanför ramen för sådan
            lagstiftning som motionärerna har haft i åtanke i sina förslag,
            t.ex. förekomsten av fackliga organisationsklausuler. Ett förbud
            mot sådana klausuler hör inte till området lagstiftning om ideella
            föreningar, utan det hör till den arbetsrättsliga lagstiftningen.
          </note>
          <note>
            Det finns flera andra exempel i motionerna på frågor som inte
            hör hemma i den debatt som rör lagstiftning om ideella föreningar.
            Jag tänker här t.ex. på vad som sägs om ''blockader som riktas
            mot företagare utan anställda, eller med anställda som inte är
            medlemmar i den blockerande organisationen''. Även detta är en
            ren arbetsrättslig fråga, och den bör därför diskuteras i andra
            utskott än lagutskottet.
          </note>
          <note>
            De rättsfall som åberopas i motionerna, t.ex.
          </note>
          <note>
            domarna från högsta domstolen som avser uteslutning ur facklig
            organisation eller fackförbunds beslut att teckna kollektiv hemförsäkring
            för sina medlemmar, visar också att det finns en rättsbildning
            på det här området.
          </note>
          <note>
            I själva verket skall vi vara stolta och glada över att vi har
            en stark tradition när det gäller ideella föreningars verksamhet.
            Vi får inte glömma att en lagstiftning på detta område med all
            nödvändighet skulle bli mycket otymplig. Till ideella föreningar
            räknas nämligen inte bara fackliga organisationer, vilket man
            lätt kan få intryck av när man läser motionerna, utan också sällskapsföreningar,
            som bridgeklubbar, golfklubbar, idrottsföreningar,
          </note>
          <note>
            Röda korset, våra politiska partier, religiösa föreningar, arbetsgivarföreningar,
            osv.
          </note>
          <note>
            Jag tycker att förhållandena i Finland, som utskottet besökte
            för något år sedan, ändå visar vilken apparat och vilken byråkrati
            som krävs om man skulle införa lagstiftning och registrering av
            ideella föreningar. Låt mig nämna ett exempel.
          </note>
          <note>
            Den avdelning inom justitiedepartementet som sköter dessa frågor
            har ett trettiotal personer anställda. Det tycker jag säger allt.
            Är det så att vi vill byråkratisera samhället, så skall vi naturligtvis
            tillstyrka dessa motioner om lagstiftning. Jag för min del vill
            inte vara med om det.
          </note>
          <note>
            Till min gamle motkombattant Allan Ekström vill jag säga att
            jag är imponerad av hans energi när det gäller att försvara motionerna
            i denna fråga.
          </note>
          <note>
            Nya argument är dock svårare att spåra, men det är inte Allan
            Ekströms fel. Det finns inga nya och inte heller några bärande
            argument för den sak han försvarar. Den enskilde har rättsregler
            att hålla sig till när det gäller medlemskap i ideella föreningar.
          </note>
          <note>
            Här vill jag bara hänvisa till den rättspraxis som har utvecklats.
          </note>
          <note>
            Allan Ekströms citat från intervjun med Odd
          </note>
          <note>
            Engström om kollektivismen och friheten är ju intressanta. Jag
            ställer mig här på frihetens barrikad -- frihet från lagstiftning,
            en lagstiftning som bara skulle byråkratisera föreningsväsendet.
          </note>
          <note>
            Jag vill till Martin Olsson säga att även han har varit energisk
            när det gäller försvaret av motionerna på detta område. Men också
            i fråga om
          </note>
          <note>
            Martin Olssons inlägg är det svårt att finna några nya, fräscha
            argument.
          </note>
          <note>
            Herr talman! De ideella föreningarna har en utomordentligt betydelsefull
            ställning i vårt samhälle. De har alltid tagit sitt samhällsansvar
            och fullgör ofta viktiga samhällsfunktioner. Ideella föreningar
            utgör i dag ett omistligt inslag i vår demokrati. Eftersom det
            inte finns några missförhållanden att peka på och en lagstiftning
            bara skulle försvåra och krångla till föreningarnas verksamhet,
            ber jag, herr talman, att till alla delar få yrka bifall till
            utskottets hemställan och avslag på reservationerna.
          </note>
          <note type="speaker">
            Anf. 53 MARTIN OLSSON (c) replik:
          </note>
          <note>
            Herr talman! Jag skall kommentera några av de saker som Stig
            Gustafsson tog upp. Visst är detta en tradition. Men alltifrån
            det att jag kom till riksdagen 1971 var det också tradition med
            en debatt om kollektivanslutningen. Dåvarande partisekreterare
            och nuvarande utrikesminister
          </note>
          <note>
            Sten Andersson höll storslagna tal, i vilka han hyllade friheten
            för organisationer att kollektivansluta medlemmar till ett politiskt
            parti. I
          </note>
          <note>
            dessa tal förekom samma tonläge -- eller kanske ännu något hetsigare
            -- och samma jargong som nu hos Stig Gustafsson, men då gällde
            det att det måste vara kollektivet som har rätt att besluta över
            den enskilde. Det var bra att vi upprätthöll den traditionen ända
            tills socialdemokraterna backade i frågan.
          </note>
          <note>
            Under 70-talet och långt fram på 80-talet hade vi en annan tradition
            -- vi diskuterade kärnkraften.
          </note>
          <note>
            Den bortgångne statsministern höll här och utanför det här huset
            flammande tal mot Thorbjörn Fälldin när denne kritiserade eller
            ifrågasatte kärnkraften.
          </note>
          <note>
            Jag tror inte att det är fel att återkomma till en fråga. Det
            är snarare rätt att återkomma till en fråga när man vet att det
            är en fråga som bör lösas och som har framtiden för sig. Därför
            har vi återkommit. Det är för att slå vakt om den enskildes ställning,
            för att hitta lösningar på de tvister som kan uppstå mellan den
            enskilde och organisationen, som vi behöver lagregler -- på samma
            sätt som vi behöver lagregler i samhället i övrigt.
          </note>
          <note>
            Som jag framhöll i mitt anförande har vi i centern alltid slagit
            vakt om och hyllat föreningslivet -- det är inget som helst tvivel
            om det -- men vi slår också vakt om den enskildes ställning. I
            de få fall -- det är dess bättre undantagsfall -- då det uppstår
            konflikt mellan den enskilde och hans förening är det viktigt
            att det finns regler om det.
          </note>
          <note>
            Med det yrkar jag igen bifall till vår motion och uttrycker förhoppningen
            att man även fortsättningsvis driver den här frågan i riksdagen
            till dess att den för en nöjaktig lösning.
          </note>
          <note type="speaker">
            Anf. 54 STIG GUSTAFSSON (s) replik:
          </note>
          <note>
            Herr talman! Martin Olsson anförde exempel på andra traditioner
            som upprätthållits här i kammaren. Som exempel nämnde han debatten
            om kollektivanslutningen. På den punkten skulle jag bara vilja
            säga att när föreningar vill ha till stånd en förändring -- när
            man t.ex. kommer med krav på lagstiftning -- skall riksdagen naturligtvis
            hjälpa till, om man så vill, och det är nödvändigt. Men det har
            inte ställts några krav på förändringar i det här avseendet från
            organisationer eller från föreningsväsendet. Tvärtom.
          </note>
          <note>
            Jag skulle vilja citera ett remissyttrande som
          </note>
          <note>
            Svenska arbetsgivareföreningen avgav för något år sedan över
            samma motioner -- de har ju inte förändrats nämnvärt under årens
            lopp. Svenska arbetsgivareföreningen sade då i sitt remissyttrande:
            Föreningen har i samtliga fall avböjt tanken på sådan lagstiftning
            -- dvs. om ideella föreningar -- med motiveringen att det inte
            förelegat något påvisbart behov därav. Föreningen vidhåller alltjämt
            uppfattningen att det inte är erforderligt med en generell lagstiftning
            angående ideella föreningar. -- Det tycker jag säger allt om behovet
            av en sådan lagstiftning.
          </note>
          <note type="speaker">
            Anf. 55 MARTIN OLSSON (c) replik:
          </note>
          <note>
            Herr talman! Det har väl gått rätt långt då vännen
          </note>
          <note>
            Stig Gustafsson måste ta till
          </note>
          <note>
            Arbetsgivareföreningens synpunkter för att hitta lämpliga argument
            att anföra emot oss. Det är självklart att den föreningen liksom
            andra föreningar inte begär regler i den här riktningen --
          </note>
          <note>
            det är naturligt. Men här är det fråga om att vi som riksdagsledamöter
            och representanter för svenska folket företräder de många enskilda
            människorna.
          </note>
          <note>
            Det är utifrån de aspekterna som vi på olika sätt slår vakt om
            den enskildes ställning. Vi vill skapa regler, inte för att på
            något sätt hindra föreningslivet utan för att ge den enskilde
            tillfredsställande rättigheter när konflikt har uppstått.
          </note>
          <note type="speaker">
            Anf. 56 STIG GUSTAFSSON (s) replik:
          </note>
          <note>
            Herr talman! Jag skulle bara vilja säga att jag citerade Arbetsgivareföreningens
            yttrande just därför att de exempel som används i motionerna rör
            arbetsmarknadens organisationer. Därför tycker jag att det inte
            finns något lämpligare citat att anföra än Svenska arbetsgivareföreningens
            yttrande -- LO och TCO har ju precis samma uppfattning.
          </note>
          <note type="speaker">
            Anf. 57 ELISABET FRANZÉN (mp):
          </note>
          <note>
            Herr talman! Reservanterna vill ha en lagreglering av ideella
            föreningar främst med motivet att skydda den enskildes ställning
            och rätt i förhållande till föreningen. Utskottsmajoriteten anser
            att det saknas skäl för en sådan reglering.
          </note>
          <note>
            De förhållanden som beskrivits i motionerna och i någon mån i
            anförandena här i dag är allvarliga och behöver rättas till. Tyvärr
            går det inte att göra lagstiftningsvägen på det sätt som motionärerna
            föreslår utan att den fria föreningsrätten på något sätt begränsas.
            Det måste därför vara en uppgift för föreningarnas medlemmar.
          </note>
          <note>
            Miljöpartiet vill värna om den fria föreningsrätten och om möjligheten
            att bilda föreningar för olika ändamål och göra det på det sätt
            som är mest ändamålsenligt i just den situation som man befinner
            sig i. Det är en av de viktigaste grunderna för ett demokratiskt
            samhälle.
          </note>
          <note>
            Därför ställer sig miljöpartiet bakom utskottsmajoritetens hemställan
            att riksdagen skall avslå motionerna, men eftersom vi gör det
            med en annan motivering än majoriteten yrkar jag bifall till reservation
            nr 2.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            7 § Stöd till trossamfund m.m.
          </note>
          <note>
            Föredrogs
          </note>
          <note>
            kulturutskottets betänkande
          </note>
          <note>
            1990/91:KrU14 Stöd till trossamfund m.m. (prop.
          </note>
          <note>
            1990/91:100 delvis).
          </note>
          <note>
            Anf. 58 MARGARETA FOGELBERG
          </note>
          <note>
            (fp):
          </note>
          <note>
            Herr talman! Efter förslag av kulturutskottet gjorde riksdagen
            förra året det uttalandet att regeringen i årets budgetproposition
            borde föreslå en reell uppräkning av statens bidrag till trossamfunden.
          </note>
          <note>
            Utskottets skäl för att begära en uppräkning av anslaget var
            bl.a. att antalet medlemmar i våra invandrarkyrkor ökat mycket
            kraftigt under 80-
          </note>
          <note>
            talet.
          </note>
          <note>
            Tidigare hade endast församlingar inom den krets som samverkar
            i Sveriges frikyrkoråd kunnat få del av statsbidragen. I dag är
            trossamfunden i Sverige ganska många, och vid sidan av de ursprungliga
            frikyrkliga samfunden finns anglikanska kyrkan, estniska evangelisk-lutherska
            kyrkan, de islamiska församlingarna, de judiska församlingarna,
            de ortodoxa och österländska kyrkornas ekumeniska råd, Stockholms
            katolska stift och ungerska protestantiska kyrkan, som också får
            del av statsbidragen.
          </note>
          <note>
            Regeringens förslag, att räkna upp anslaget med 10
          </note>
          <note>
            milj.kr., räcker inte och når alls inte den nivå som kulturutskottet
            avsåg i sitt uttalande.
          </note>
          <note>
            Med de senaste årens höga inflation och eftersläpningen i anslagstilldelningen
            hade det behövts betydligt kraftfullare insatser för att täcka
            behoven. Folkpartiet liberalerna föreslår i sin reservation att
            ytterligare 3 milj.kr. anvisas och, herr talman, jag vill yrka
            bifall till reservationen.
          </note>
          <note>
            Jag är medveten om att en uppräkning med 3
          </note>
          <note>
            milj.kr. inte heller räcker för att täcka behoven, men varje
            krona utöver vad regeringen föreslagit är värdefull, särskilt
            som kostnader för byggande och underhåll haft en våldsam ökning.
          </note>
          <note>
            I ett särskilt yttrande till betänkandet har folkpartiet liberalerna
            anknutit till regeringens uttalande om att skattereformens effekter
            för folkrörelserna bör följas med särskild uppmärksamhet. Trossamfundens
            ungdomsverksamhet får del av statsbidragen, men de kan ju inte,
            som exempelvis ett företag, kvitta ingående mervärdeskatt mot
            den som betalas ut.
          </note>
          <note>
            Här brister det fortfarande i kompensationen till trossamfunden
            och andra folkrörelser som t.ex.
          </note>
          <note>
            nykterhetsrörelsen.
          </note>
          <note>
            Från folkpartiet liberalernas sida förutsätter vi att regeringen
            står fast vid sitt uttalande i samband med skattereformen och
            söker former för att rätta till bristerna.
          </note>
          <note>
            Slutligen, herr talman, vill jag kommentera en skrivning i detta
            betänkande som jag nog tycker var ganska onödig. Utskottet hänvisar
            till möjligheten för folkrörelserna och därmed också trossamfunden
            att finansiera sin verksamhet med spel och lotterier.
          </note>
          <note>
            Herr talman! Den som vet något om trossamfunden känner också
            till att spel och dobbel är dem fullständigt främmande.
          </note>
          <note>
            Tvärtom sysslar många av dem med Gud i mer behagliga gärningar.
            Frälsningsarmén t.ex. gör en mycket värdefull insats genom att
            ge mat och husrum åt dem som hamnat på vårt samhälles skuggsida;
            frälsningssoldaterna tar vid där vårt kostsamma, sociala nätverk
            kommit till korta.
          </note>
          <note>
            Herr talman! Jag vill ännu en gång yrka bifall till folkpartireservationen.
          </note>
          <note type="speaker">
            Anf. 59 ERKKI TAMMENOKSA (s):
          </note>
          <note>
            Herr talman! Jag skall inte upprepa vad Margareta
          </note>
          <note>
            Fogelberg har sagt om hur det har fungerat tidigare;
          </note>
          <note>
            det gäller statsbidrag till nya trossamfund för deras verksamhet.
          </note>
          <note>
            Kulturutskottet uttalade förra året att statsbidraget till trossamfund
            måste höjas ordentligt med hänsyn till det ökade antalet invandrare
            under 1980-talet.
          </note>
          <note>
            Det har regeringen nu gjort. Det har blivit plus 10
          </note>
          <note>
            miljoner. Det är en ökning med 17 %, vilket -- anser jag -- är
            ganska mycket. I den situation som råder, där vi hela tiden måste
            ta hänsyn till ekonomin och nagelfara förslagen på alla möjliga
            områden, anser vi att det är en ganska bra höjning. Om vi hade
            haft råd hade vi givetvis kunnat anslå ytterligare miljoner, men
            det har vi inte. Jag yrkar därför avslag på den folkpartistiska
            reservationen, där man yrkar på 3 miljoner utöver regeringens
            förslag.
          </note>
          <note>
            Den andra fråga som tas upp i det här sammanhanget är skattereformen.
            Jag vet inte vad
          </note>
          <note>
            Elver Jonsson tänker säga, så jag får väl återkomma till det.
            Margareta Fogelberg nämnde de övriga folkrörelserna. I uppgörelsen
            mellan regeringspartiet socialdemokraterna och folkpartiet om
            skattereformen stod det att idrottsrörelsen skulle få kompensation
            -- man syftade på det lokala stödet -- och så har ju skett.
          </note>
          <note>
            Man har också sagt att man skall följa upp det hela och se om
            några folkrörelser har blivit drabbade av skattereformen. I rådande
            situation är vi givetvis inte färdiga att komma med några förslag
            i syfte att avhjälpa sådana skevheter. Vi får följa upp det och
            återkomma.
          </note>
          <note>
            Jag vill ytterligare understryka att barn- och ungdomsverksamhet
            på olika sätt har fått stöd och höjningar, inte bara inom idrottens
            område, i årets budgetproposition. Jag yrkar givetvis bifall till
            kulturutskottets hemställan.
          </note>
          <note type="speaker">
            Anf. 60 MARAGETA FOGELBERG (fp)
          </note>
          <note>
            replik:
          </note>
          <note>
            Herr talman! Som jag sade i mitt anförande har våra invandrare
            bidragit till att medlemsantalet i trossamfunden har ökat liksom
            antalet trossamfund. Det är positivt -- det ger ett fint bidrag
            till den allmänna kulturverksamheten, kan man säga.
          </note>
          <note>
            Jag tycker att det är synd att Erkki Tammenoksa fått ta på sig
            den otacksamma uppgiften att försvara regeringens förslag här.
            Han är annars en mycket god ambassadör här i riksdagen för gruppen
            invandrare.
          </note>
          <note>
            Erkki Tammenoksa tycker att 17 % är en stor uppräkning. Ja, det
            beror ju helt på hur hög den nivå är som man utgår ifrån. Vidare
            säger
          </note>
          <note>
            Tammenoksa att regeringen inte har råd med mer.
          </note>
          <note>
            Men ett par miljoner kronor utöver vad regeringen har föreslagit
            hade ändå varit ett litet belopp i jämförelse med de enorma summor
            som man lägger ned på andra folkrörelser, t.ex. idrottsrörelsen.
          </note>
          <note type="speaker">
            Anf. 61 ERKKI TAMMENOKSA (s) replik:
          </note>
          <note>
            Herr talman! Jag är givetvis tacksam för Margareta
          </note>
          <note>
            Fogelbergs uppskattande ord, men faktum är att vi har att bevaka
            olika områden inom det statliga området, och då har vi -- tyvärr
            -- inte råd.
          </note>
          <note>
            Sedan en annan sak. Jag skulle gärna vilja säga mycket om idrottsrörelsen
            och dess krav, men jag anser inte att detta är rätt tillfälle
            att föra den debatten, så jag får väl återkomma till det.
          </note>
          <note type="speaker">
            Anf. 62 ELVER JONSSON (fp):
          </note>
          <note>
            Herr talman! Jag skall ta upp några funderingar med anledning
            av den motion som jag tillsammans med Erling Bager och Lars Ernestam
            har väckt till årets riksdag. I samband med fjolårets beslut om
            reformerad inkomstbeskattning uppmärksammade riksdagen med anledning
            av motioner riskerna för negativa effekter för folkrörelserna
            av den breddade och förändrade momsnivån.
          </note>
          <note>
            Finansministern hade uttalat att frågan här borde följas särskilt
            uppmärksamt.
          </note>
          <note>
            Riksdagen förutsatte att negativa och oförutsedda konsekvenser
            skulle neutraliseras i detta års budgetproposition. Till en del
            har detta skett. För idrottens del blir det en relativt kraftig
            justering och kompensation. I viss mån gäller det de handikappade
            organisationerna, även om vi från liberalt håll tycker att det
            är för litet. Svenska kyrkan däremot erhåller fullt ut kompensation
            för merkostnader på grund av skatteomläggningen.
          </note>
          <note>
            Detta är bra, herr talman. Samtliga dessa justeringar är i linje
            med riksdagsbeslutet.
          </note>
          <note>
            För de fria trossamfunden, nykterhetsrörelsen m.fl.
          </note>
          <note>
            folkrörelser utgår ingen kompensation. I
          </note>
          <note>
            motionerna Kr409 och Kr410 har vi påtalat att enbart för de fria
            trossamfunden torde kostnadsökningen uppskattas till upp emot
            100
          </note>
          <note>
            milj.kr. Nu kan det naturligtvis påstås att de ökade utgifterna
            som avser att finansiera skattereformen faller ut i sänkta skatter
            för fysiska inkomsttagare.
          </note>
          <note>
            En sådan omläggning av skattesystemet leder dock inte med säkerhet
            till kommunicerande kärl. De som gynnas mest av skattereformen
            är kanske inte de som dominerar de genuina folkrörelserna. Ofta
            är det vad som skulle kunna betecknas som personer med små inkomster
            och medlemmar utan egen inkomst. I folkrörelsearbetet finns det
            stora grupper pensionärer, barn och ungdom, inte sällan i de aktiva
            åldrarna, de som med rätta skulle betecknas som ''småfolket''
            eller personer med små inkomster.
          </note>
          <note>
            Nu vill utskottsmajoriteten ge intryck av att trossamfunden,
            nykterhetsorganisationerna m.fl.
          </note>
          <note>
            skulle ha fått en mycket kraftig uppräkning. Så är inte fallet.
            Det är tvärtom fråga om en betydande eftersläpning så att man
            till nöds undergår en ytterligare urholkning. Denna urholkning
            har för övrigt pågått under flera år. Vi får inte glömma bort
            att det här inte bara handlar om de direkta statsbidragens relativa
            försämring utan också om andra inslag som starkt försämrar folkrörelsernas
            ekonomi.
          </note>
          <note>
            Det finns anledning att erinra om regeringens borttagande av
            organisationstidskriftsstödet. Det rörde sig om ett förhållandevis
            litet belopp i statsbudgeten, men ett kraftigt bortfall för de
            ideella folkrörelserna. Detta tidskriftsstöd som tillkom för att
            dämpa de allt högre portokostnaderna, plockades bort samtidigt
            som portot fortsatte att rusa i höjden. Detta anslag på några
            få miljoner rycktes bort samtidigt som dagspresstödet höjdes till
            halvmiljardklassen. Tala om solidarisk fördelningspolitik, kulturminister
            och kulturutskott!
          </note>
          <note>
            I dessa yttersta dagar finns också anledning att erinra om att
            det statsägda postverket inte aktar för rov att ta extra betalt
            av fattiga folkrörelser som ordnar frivilliga insamlingar. Jag
            har velat nämna dessa exempel för att visa att den samlade ekonomiska
            bilden är starkt negativ för det ideella arbetet. Regering och
            riksdag hyllar ofta i varma ordalag det frivilliga folkrörelsearbetet
            som en omistlig del i vårt samhälle. Men när det kommer till konkreta
            ställningstaganden glider man så lätt undan ett realt ansvarstagande.
          </note>
          <note>
            Därför förpliktar det regeringen att i enlighet med det särskilda
            yttrandet från folkpartiet liberalerna snarast möjligt finna lämpliga
            former för att rätta till de brister som har påtalats.
          </note>
          <note>
            Herr talman! Jag ber att få yrka bifall till motionerna Kr409
            och Kr410 samt till reservationen av Lars Ernestam och Margareta
          </note>
          <note>
            Fogelberg.
          </note>
          <note type="speaker">
            Anf. 63 ERKKI TAMMENOKSA (s):
          </note>
          <note>
            Herr talman! Jag vill påpeka att Elver Jonsson tillhör det parti
            som har varit med i skatteuppgörelsen. Jag skall dock inte ta
            upp den debatten nu.
          </note>
          <note>
            Jag vill medge att samarbetsnämnden, som har att fördela medel
            till trossamfunden, tidigare har varit solidarisk gentemot de
            nya trossamfunden som består av invandrare. Nämnden kan givetvis
            åberopa att den har gett så mycket mera tidigare att den skall
            ha kompensation. Jag har talat om vilka möjligheter vi har och
            inom vilka ramar vi har att röra oss.
          </note>
          <note>
            När det gäller lotteri och spel glömde jag att säga att det inte
            är fel att hänvisa till en översyn som skall göras på detta område.
            Det kanske är fel när det gäller trossamfunden, men frågan gäller
            även andra folkrörelser. Det är då inget fel i att utskottet behandlar
            den här frågan och hänvisar till en översyn som förhoppningsvis
            skall utmynna i ett tillskott till folkrörelserna i form av nya
            medel så att de kan fortsätta sin verksamhet.
          </note>
          <note type="speaker">
            Anf. 64 ELVER JONSSON (fp):
          </note>
          <note>
            Herr talman! Det är riktigt som Erkki
          </note>
          <note>
            Tammenoksa säger att lotteri och spel tillämpas av en del folkrörelser,
            som har ekonomisk glädje och nytta av det. Det är dock litet torftigt
            att hänvisa till denna utredning när socialdemokraterna här i
            riksdagen inte ens ville gå med på att släppa fram fyra omgångar
            trisslotterier. Man hade begärt att få dessa och borde egentligen
            ha kunnat få riksdagens stöd. Det var inte fråga om någon direkt
            statsutgift.
          </note>
          <note>
            Det var fråga om att låta fyra extra omgångar gå till de folkrörelser
            som deltar i sådan verksamhet. Jag tycker att det är ett tunt
            besked.
          </note>
          <note>
            Erkki Tammenoksa talade här om att den nämnd som har att fördela
            medel har varit solidarisk gentemot de nya trossamfunden. Det
            är ett riktigt påstående. Problemet är bara att man tilldelas
            en ram som relativt sett har krympt. Det har blivit en eftersläpning.
            Riksdagen sade förra året att den måste justeras. Det har skett
            en del, men vi från liberalt håll tycker att man borde ha varit
            generösare.
          </note>
          <note>
            Jag har också observerat att utskottets talesman inte heller
            polemiserar mot den bild jag ger av att det har blivit en kraftig
            försämring, inte bara på grund av en fortgående urholkning, utan
            på grund av att man har plockat bort stöd på andra punkter.
          </note>
          <note>
            Jag nämnde organisationstidskriftsstödet som exempel. Samtidigt
            får t.ex. dagspressen flera miljoner.
          </note>
          <note>
            Man har valt spår från socialdemokratins sida. Det är inte de
            små fattiga folkrörelserna som kommer först. När man väljer kommer
            tidningsdrakar och andra före.
          </note>
          <note>
            Jag tackar för erinran om att våra partier har varit med om en
            skatteuppgörelse. Det är en mycket bra skatteuppgörelse. Det hindrar
            dock inte -- om det på enstaka punkter skulle visa sig vara negativa
            effekter -- att man gör justeringar som riksdagen förutsatte och
            som man nu till en del har genomfört. Vi har begärt -- i en socialdemokratisk
            och en folkpartistisk motion -- att man borde justera de fall
            där man inte har levt upp till riksdagsbeslutet. Detta har mitt
            inlägg handlat om.
          </note>
          <note>
            Herr talman! Jag är ändå litet optimistisk. Jag tror att uppmaningen
            i det särskilda yttrandet kommer att få effekter. I föregående
            vecka ägde en uppvaktning hos statsrådet Åsbrink rum, då företrädare
            för olika folkrörelser och partier förde samtal. Statsrådet tog
            till sig budskapet att man skall rätta till det som har slagit
            litet snett i marginalen. Det är en rimlig anhållan. Jag tror
            att både regeringen och riksdagen har allt att vinna på att göra
            en sådan justering.
          </note>
          <note type="speaker">
            Anf. 65 ERKKI TAMMENOKSA (s):
          </note>
          <note>
            Herr talman! Jag vill avslutningsvis konstatera att vi skall
            behandla detta speciella betänkande och att vi inte är mogna att
            besluta om justeringar när det gäller skattereformen nu. Vi får
            återkomma till det.
          </note>
          <note>
            Jag yrkar avslag på motionerna och bifall till utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            8 § Bidrag mot royalty
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1990/91:NU21 Bidrag mot royalty.
          </note>
          <note type="speaker">
            Anf. 66 PER WESTERBERG (m):
          </note>
          <note>
            Herr talman! Detta betänkande behandlar bidrag mot royalty. Jag
            kom personligen först i kontakt med den här typen av ärenden när
            näringsutskottet en mörk höstkväll i slutet av 1979 eller 1980
            besökte
          </note>
          <note>
            Bo Finnkvists hemtrakter Uddeholm. Vi skulle få en redogörelse
            för hur den borgerliga regeringens s.k. villkorslån skulle drabba
            den då krisdrabbade
          </note>
          <note>
            Uddeholmskoncernen.
          </note>
          <note>
            Dessa villkorslån liknar mycket de bidrag mot royalty som vi
            i dag diskuterar. Det innebär i praktiken att den som lämnar ett
            lån till ett utvecklingsprojekt eller ett riskföretag skulle kunna
            dra av lånet i sin deklaration eller skriva av det. Den som mottar
            lånet skall ta upp det som en skattepliktig intäkt. De amorteringar
            som skulle ske när projektet hade lyckats och börjat ge avkastning
            skulle vara avdragbara. Det här systemet har tillämpats av svenska
            staten och den statliga industrifonden med icke obetydlig framgång
            och på ett positivt sätt bidragit till riskkapitalförsörjningen
            av särskilt riskfyllda projekt.
          </note>
          <note>
            I proposition 1982/83:94 ville dåvarande finansminister Kjell-Olof
            Feldt även ställa upp på att den skattemässiga behandlingen av
            denna typ av bidrag eller villkorslån skulle se ut på det sätt
            som jag har beskrivit. När näringsutskottet nu ställer frågan
            om privata intressenter skulle kunna få lämna denna typ av villkorslån
            och på det sättet högst påtagligt positivt hjälpa småföretagen
            i deras för närvarande utomordentligt besvärliga riskkapitalförsörjning,
            svarar riksskatteverket till att börja med att man ansåg att så
            inte var fallet.
          </note>
          <note>
            När utskottet påpekade uttalandet från 1982/1983
          </note>
          <note>
            års riksdag svarade man att det kanske skall tillämpas såsom
            det sägs i den propositionen, men man hänvisade till att rättsläget
            är mycket oklart.
          </note>
          <note>
            Man menar att varje enskilt fall skall prövas av riksskatteverkets
            rättsnämnd, med den mycket utdragna processföring detta innebär,
            vilket som även kostar den som begär beskedet en hel del pengar.
          </note>
          <note>
            Herr talman! När majoriteten i utskottet nu avslår den motion
            som vill öppna dessa villkorslån för privata riskkapitalinvesterare,
            måste jag säga att jag blir ganska indignerad. Jag har mycket
            svårt att förstå hur någon vill ha ett oklart rättsläge som gör
            det svårt för småföretag att erhålla riskkapital via ett regelverk
            motsvarande det som många venture capital-företag och många småföretag
            får riskkapital enligt utomlands.
          </note>
          <note>
            Oklarhet och osäkerhet kan inte vara i någons intresse. Vilket
            småföretag kan vänta så länge om det har ett bra riskprojekt och
            vill göra en riskfylld satsning? Först skall man hitta någon som
            vill ge ett lån. Sedan skall man driva processen med riksskatteverkets
            rättsnämnd, för att där förmodligen få ett besked om hur man skall
            hantera det hela. Inte ens då är det helt klart hur det skall
            behandlas skattemässigt.
          </note>
          <note>
            Jag är personligen helt övertygad om -- vilket även erfarenheten
            under 80-talet hitintills visar att det inte blir någon sådan
            riskkapitalförsörjning. Det kommer att bli fortsatt svårare för
            små företag i
          </note>
          <note>
            Sverige att få riskkapital. Det tycker jag inte någon kan tjäna
            på.
          </note>
          <note>
            När man läser majoritetens skrivning får man lätt en känsla av
            att den mycket väl skulle kunna vara skriven av ett gäng arbetslösa
            skattejurister som gärna ser fram emot ett stort antal skatteprocesser.
          </note>
          <note>
            Jag vet ju att så inte är fallet, men jag har fortfarande oerhört
            svårt att förstå att man skulle vilja ha oklarhet och osäkerhet
            och att man vill försvåra för småföretagen att kunna genomföra
            viktiga risksatsningar i framtiden.
          </note>
          <note>
            Herr talman! Jag ber att få yrka bifall till reservationen.
          </note>
          <note type="speaker">
            Anf. 67 LARS NORBERG (mp):
          </note>
          <note>
            Herr talman! Jag börjar med att yrka bifall till reservationen.
          </note>
          <note>
            Jag och miljöpartiet tycker att det är en god idé att ett företag
            som har likvida medel men kanske inte så många projekt på gång
            överlåter sin goda likviditet till ett annat företag, som har
            idéerna men inte kapitalet. Det låter ganska förnuftigt. Det gäller
            i och för sig generellt, både stora och små företag. Att detta
            inte skulle kunna vara skattemässigt helt utklarat tycker vi är
            beklagligt.
          </note>
          <note>
            Däremot ställde miljöpartiet inte upp på affären med Saab, det
            s.k. villkorslånet. Det är inte ett lån, utan i princip en överlåtelsen
            av kapital på vissa villkor. Att vi inte ställde upp på det var
            för att vi tyckte att det var ett olämpligt projekt, inte för
            att principen var felaktig. Det vi nu diskuterar är principen.
            Vi tycker alltså att det är en sund princip. Sedan är det klart
            att varje projekt får värderas utifrån sina meriter. Som miljöpartist
            vill jag naturligtvis att det skall vara miljöriktiga och i det
            avseendet förnuftiga projekt som företagen skall syssla med. Men
            det får riksdagen försöka att styra på annat sätt, genom att bromsa
            miljöskadlig verksamhet och uppmuntra miljövänlig.
          </note>
          <note>
            Vi tycker att det är förvånansvärt att inte utskottet inser att
            det är otillfredsställande att man skall behöva gå till skatteverkets
            nämnd för att klara ut detta i stället för att ha en helt klarlagd
            lagstiftning som visar hur spelreglerna skall se ut. Det är någonting
            som i stor utsträckning förekommer i anglosaxisk lagstiftning,
            där hela rättssystemet bygger på prejudikatsfall. Men svensk lagstiftning
            har inte den traditionen. Vi har en lagstiftningstradition som
            säger att lagarna skall tala om för medborgarna hur de skall agera
            och vilken följd det får när de agerar på ett visst sätt.
          </note>
          <note>
            Jag är förvånad över att utskottsmajoriteten inte säger att vi
            som lagstiftare har skyldighet att tala om för medborgarna om
            detta är rätt eller fel. I det här fallet tycker vi i miljöpartiet
            dessutom att det rör sig om en god idé. Vi skall göra om lagstiftningen
            så att det blir klart utsagt att detta ligger inom lagarnas ram.
          </note>
          <note>
            Vi tror att vi kan uppmuntra initiativ och kreativitet. Ett företag
            som har kapital men kanske inte för närvarande har utvecklingsidéer
            kan på det viset flytta över sitt kapital till ett annat företag,
            som saknar kapital men har de goda idéerna. Det är därför vi ställer
            upp på den här reservationen. Jag är övertygad om att vi förr
            eller senare får en sådan här lagstiftning. Det är bara en tidsfråga
            innan majoriteten, vad den nu kommer att heta i framtiden, kommer
            att ändra sig.
          </note>
          <note type="speaker">
            Anf. 68 BO FINNKVIST (s):
          </note>
          <note>
            Herr talman! Till skillnad från de två föregående talarna vill
            jag börja med att yrka bifall till näringsutskottets hemställan
            i betänkande nr 21
          </note>
          <note>
            och avslag på reservationen.
          </note>
          <note>
            Betänkandet behandlar ett par motioner. Såvitt jag har förstått
            har motionärernas uppfattning varit att det har varit omöjligt
            att träffa den här typen av avtal. Men vi har under behandlingen
            i utskottet förstått att det är möjligt. Det har visat sig efter
            remisser att de här möjligheterna finns, men att ärendet först
            skall behandlas av riksskatteverkets rättsnämnd. Utskottsmajoriteten
            har tyckt att det i en sådan situation är onödigt att göra en
            utredning och frågan skulle därför aldrig prövas. Det är alltså
            möjligt att träffa sådana här avtal. Det har vi kommit fram till.
            Då är det inte nödvändigt med särskilda initiativ. Det är förklaringen
            till att vi har avstyrkt motionerna. Vi har också avstyrkt utredningsförslaget.
          </note>
          <note>
            Till Per Westerberg vill jag säga att jag har en annan upplevelse
            av det s.k. Uddeholmslånet. Vi skall inte diskutera det, men jag
            kan säga att det hade en helt annan konstruktion än royalty. Lånet
            var egentligen till för att uppmuntra strukturåtgärder.
          </note>
          <note>
            Det utgick också summor i samband med strukturering inom både
            skogsindustri och stålindustri. Det var anledningen till att det
            lånet gavs.
          </note>
          <note type="speaker">
            Anf. 69 PER WESTERBERG (m):
          </note>
          <note>
            Herr talman! Det är inte klarlagt att enskilda personer eller
            privata företag kan lämna den här typen av villkorslån eller bidrag
            i utbyte mot royalty. Det vi har sett och det som har genomförts
            är att svenska staten har kunnat göra det som stat.
          </note>
          <note>
            Sveriges industrifond, en statlig organisation, har kunnat göra
            det, men inte privata företag och personer.
          </note>
          <note>
            Riksskatteverket svarade också i första vändan att det inte var
            möjligt för privata företag att ingå sådana avtal. I andra omgången
            svarade man att rättsläget var oklart och att man borde pröva
            varje enskilt fall hos riksskatteverkets rättsnämnd. När vi nu
            vill stödja småföretagen och se dem som centrala och viktiga för
            Sveriges utveckling under 1990-
          </note>
          <note>
            talet -- det tror jag att nästan samtliga partier i denna kammare
            har skrivit under på -- och när riskkapitalförsörjningen för dessa
            företag är utomordentligt bristfällig, måste jag säga att det
            för mig är fullständigt obegripligt att man vill skära av den
            möjlighet till en betydande riskkapitalförsörjning som man använder
            sig av utomlands genom att inte ens kunna klarlägga vad som egentligen
            gäller i Sverige.
          </note>
          <note type="speaker">
            Anf. 70 BO FINNKVIST (s):
          </note>
          <note>
            Herr talman! Riksskatteverket har faktiskt sagt att det är möjligt,
            men att en prövning skall göras av rättsnämnden när sådana avtal
            träffas. Vi pratar litet grand förbi varandra. Vårt beslut grundar
            sig på att det finns en möjlighet.
          </note>
          <note type="speaker">
            Anf. 71 PER WESTERBERG (m):
          </note>
          <note>
            Herr talman! Riksskatteverket har sagt att rättsläget är oklart
            och att varje enskilt fall bör prövas av rättsnämnden. Genom det
            förfarandet är det i praktiken nästan omöjligt för företag som
            behöver den här typen av riskkapital för små riskfyllda projekt
            att kunna få det. Det är för mig fortfarande lika obegripligt
            varför den sittande majoriteten inte vill klargöra vad som egentligen
            gäller.
          </note>
          <note type="speaker">
            Anf. 72 LARS NORBERG (mp):
          </note>
          <note>
            Herr talman! Jag tycker att detta tyder på en allmän ovilja att
            över huvud taget tillstyrka en motion, vare sig den är förnuftig
            eller oförnuftig.
          </note>
          <note>
            Det leder till att man säger att alla motioner skall avvisas.
            Det är grundprincipen. I det här fallet leder det till att detta
            naturligtvis tolkas som en negativ inställning till företagsamheten,
            eftersom majoriteten inte vill ge den service till företagsamheten
            som en klar lagstiftning innebär.
          </note>
          <note type="speaker">
            Anf. 73 BO FINNKVIST (s):
          </note>
          <note>
            Herr talman! Majoritetens ställningstagande kan knappast upplevas
            som ovilja i och med att vi har utrönt att det finns en möjlighet
            att träffa sådana här avtal. Det är viktigt att framhålla det,
            tycker jag. Man får hoppas att sådana här avtal kommer till stånd.
            Då får vi reda på vilka villkor det blir fråga om.
          </note>
          <note>
            Det kan sägas att en sådan utredning som efterlyses -- det var
            vad som blev kvar av alla kraven -- också tar mycket lång tid.
            Det går säkert snabbare att träffa ett sådant här avtal än att
            vänta på en utredning. Det är möjligt redan i dag att träffa avtal.
          </note>
          <note type="speaker">
            Anf. 74 PER WESTERBERG (m):
          </note>
          <note>
            Herr talman! Fortfarande är det obegripligt för mig vad Bo Finnkvist
            menar. Har man från riksskatteverket nämnt att rättsläget är oklart
            och att det är nödvändigt att gå den långa vägen via förhandsbesked
            från riksskatteverkets rättsnämnd -- som ingalunda är sista instans,
            eftersom det mycket väl kan innebära att det blir en helt annan
            behandling i skattedomstolarna -- gör man för den småföretagare
            som har en god idé och ett riskfyllt projekt det i praktiken omöjligt
            att använda sig av den riskkapitalförsörjningskälla som det här
            är fråga om och som utnyttjas så flitigt utomlands. Varför inte
            klarlägga rättsläget, när detta kan göras genom en mycket snabb
            utredning?
          </note>
          <note>
            Det är ju inte så värst mycket som behöver utredas.
          </note>
          <note>
            Det är genom att göra preciseringar i lagstiftningen som man
            verkligen går från ord till handling och anger de ramar som behövs.
          </note>
          <note type="speaker">
            Anf. 75 LARS NORBERG (mp):
          </note>
          <note>
            Herr talman! Egentligen har jag ingenting att tillägga. Jag instämmer
            i vad Per Westerberg sade.
          </note>
          <note>
            Det handlar om en ganska enkel utredning, som säkert kan göras
            som en enmansutredning på någon månad.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            9 § Näringsfrihetsombudsmannen och statens pris- och konkurrensverk
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1990/91:NU22 Näringsfrihetsombudsmannen och statens pris- och
            konkurrensverk (prop.
          </note>
          <note>
            1990/91:100 delvis).
          </note>
          <note type="speaker">
            Anf. 76 KARIN FALKMER (m):
          </note>
          <note>
            Herr talman! Detta betänkande handlar om de myndigheter som vakar
            över den fria konkurrensen.
          </note>
          <note>
            Marknadsekonomi är en förutsättning för tillväxt och välstånd.
            I en väl fungerande marknadsekonomi är den fria konkurrensen en
            av hörnpelarna. Näringsfrihet, etableringsfrihet och äganderätt
            är de andra hörnpelare som krävs när det gäller att lägga en stabil
            grund för ett framgångsrikt svenskt näringsliv och därmed för
            vår ekonomi.
          </note>
          <note>
            Detta med att slå vakt om den fria konkurrensen är till gagn
            för både den svenska ekonomin och konsumenterna.
          </note>
          <note>
            Att näringsfrihetsombudsmannen, NO, snabbt ingriper i fall där
            den fria konkurrensen sätts ur spel, t.ex. vid leveransvägran,
            ligger i allra högsta grad i linje med konsumentintresset.
          </note>
          <note>
            Näringsfrihetsombudsmannens handläggningstider har glädjande
            nog blivit kortare men kan förhoppningsvis ytterligare förkortas.
            Moderata samlingspartiet och folkpartiet pekar i en gemensam reservation
            på detta.
          </note>
          <note>
            Statens pris- och konkurrensverks verksamhetsinriktning är numera
            att utreda, bevaka, uppmärksamma och analysera samhällsekonomiska
            kostnader till följd av brister i konkurrensens effektivitet.
            I det nu aktuella betänkandet kan vi läsa att målet för SPKs arbete
            skall vara att främja konkurrens och effektivitet i såväl privat
            som offentlig verksamhet.
          </note>
          <note>
            Inom den offentliga verksamheten finns det dess värre knappast
            någon konkurrens, eftersom socialdemokraterna har gått in för
            en öststatsmodell. Genom att vi på dessa verksamhetsområden har
            ett planhushållningssystem lider nu den offentliga sektorn av
            samma problem som vi har sett att man har i planekonomierna i
            öst och som de har som arbetar inom monopolsektorn. Hur mycket
            man än jobbar och sliter upplever man ändå att man har svårt att
            påverka sin egen arbetssituation. Köer, ineffektivitet, höga kostnader
            och sjunkande kvalitet är följden av bl.a. bristen på konkurrens.
          </note>
          <note>
            Allt detta går ut över konsumenterna, som efterfrågar de tjänster
            som det här gäller.
          </note>
          <note>
            Den offentliga verksamheten är således till största delen i dag
            undantagen från konkurrens genom att det råder en monopolsituation.
            Den viktigaste konkurrensbefrämjande åtgärd som borde vidtas omedelbart
            är ju att man öppnar den monopoliserade offentliga sektorn för
            enskilda företag och för konkurrens. Det näringsförbud som i dag
            i praktiken råder inom serviceområdet och som innebär att inte
            minst kvinnor utestängs när det gäller att starta egen verksamhet
            kommer att upphöra om det efter valet blir en borgerlig regering.
          </note>
          <note>
            Det är ur konsumenternas synpunkt viktigt att de myndigheter
            som har i uppgift att bevaka den fria konkurrensen fungerar väl
            och att de bedriver sitt arbete effektivt och med kraft. Moderata
            samlingspartiet och folkpartiet föreslår att konkurrenskommittén
            ges tilläggsdirektiv att lämna förslag till en samordning av de
            konkurrensvårdande myndigheterna NO och SPK
          </note>
          <note>
            för att dessa myndigheter därigenom skall bli så slagkraftiga
            och effektiva som möjligt i sitt arbete för att befrämja en fri
            konkurrens.
          </note>
          <note type="speaker">
            Anf. 77 GUDRUN NORBERG (fp):
          </note>
          <note>
            Herr talman! Eftersom det gäller förslag som har behandlats här
            i kammaren tidigare skulle jag kunna nöja med att instämma i vad
            Karin Falkmer här har sagt. Det finns dock ett par saker som jag
            skulle vilja lägga till.
          </note>
          <note>
            När det gäller NOs handläggningstider vill jag framhålla följande.
            Tänk vad det ändå lönar sig med opposition och med motioner från
            oppositionen! Handläggningstiderna hos NO har ju nu nästan halverats.
            Jag är alldeles övertygad om --
          </note>
          <note>
            jag riktar mig då till Inga-Britt Johansson, som snart kommer
            upp i debatten och som skall försvara det aktuella avslagsyrkandet
            -- att man alls inte skulle ha tittat på denna fråga om inte de
            aktuella motionerna hade väckts. Frågan skulle alltså inte ha
            berörts. Jag tror inte att regeringen skulle ha haft en tanke
            på att det är viktigt pressa ned handläggningstiderna.
          </note>
          <note>
            Vi har således tagit ett steg. Det är bra att handläggningstiderna
            nästan har halverats. Men en handläggningstid som i genomsnitt
            är fyra och en halv månad är inte tillräckligt. Det betyder ju
            att handläggningstiden för flera ärenden är mycket längre. Men
            handläggningstiden för flera ärenden är också kortare. Vi vill
            fortsätta på den inslagna vägen. Därför vidhåller vi framställda
            motionsförslag, som vi alltså yrkar bifall till.
          </note>
          <note>
            Också när det gäller sammanslagningen av NO och
          </note>
          <note>
            SPK handlar det om förslag som har framställts tidigare. Socialdemokraterna
            vägrar att acceptera våra förslag. De avslår alltid våra motioner.
            Men nu har socialdemokraterna i ett annat sammanhang kommit på
            att olika statliga verk och myndigheter skall slås samman. I en
            annan proposition föreslås att SIND och statens energiverk skall
            slås samman.
          </note>
          <note>
            STU är också aktuellt i det sammanhanget.
          </note>
          <note>
            Jag är alldeles övertygad om att detta kommer att verkställas.
            När det blir av vet jag inte. Förslag från regeringen tycks smakligare
            för socialdemokraterna än förslag från oppositionen.
          </note>
          <note>
            Att man har en sådan här överlappande verksamhet mellan NO och
            SPK -- jag är säker på att det är fråga om en sådan -- innebär
            att man måste försöka rationalisera. Därför är det som här tas
            upp ett steg i rätt riktning. Jag tycker att det är riktigt att
            sittande konkurrenskommitté borde få i uppdrag att analysera dessa
            förhållanden och att göra en bra sammanvägning beträffande samordningen.
            Det må gälla NO, SPK och kanske också konsumentverket, för att
            ta några exempel.
          </note>
          <note>
            Den analysen måste man få göra.
          </note>
          <note>
            Herr talman! Vi står naturligtvis bakom de två reservationer
            som vi har undertecknat i detta sammanhang. För enkelhetens skulle
            nöjer jag mig dock med att yrka bifall till reservation nr 1.
          </note>
          <note type="speaker">
            Anf. 78 LARS NORBERG (mp):
          </note>
          <note>
            Herr talman! Jag har avstått från att ansluta mig till reservation
            nr 1. Däremot anslöt jag mig i fjol till en liknande reservation.
            I och för sig instämmer jag i Gudrun Norbergs omdöme beträffande
            reservation nr 2, nämligen att det är mycket som går av bara farten.
            I det här fallet tycker jag nog att oppositionen litet grand så
            att säga har kört av bara farten. På ett år har det ju gått att
            korta ned handläggningstiderna inom de aktuella myndigheterna.
            Handläggningstiderna är ju nu ungefär hälften så långa som de
            var tidigare. Därför hade det kanske varit smart att säga att
            det är bra.
          </note>
          <note>
            Det kanske t.o.m. räcker.
          </note>
          <note>
            Det finns nämligen två aspekter här. Vi skall ha en bra konkurrens.
            Men de här myndigheterna har ju också sett till att rättssäkerheten
            i dessa frågor på olika sätt beaktas. En viss utredningstid kan
            behövas. Därför har jag i år inte anslutit mig till reservation
            nr. 1. Jag anser alltså att både motionerna och reservationerna
            har gått litet väl mycket av bara farten.
          </note>
          <note>
            Däremot väckte vi i miljöpartiet i fjol en motion med samma innehåll
            som reservation nr 2. I år väckte vi inte denna motion, men vi
            har anslutit oss till en annan motion med samma innehåll, dvs.
            att dessa myndigheter hör samman på ett naturligt sätt, att de
            är små och att man därför på den administrativa sidan, på kanslisidan,
            kan nå betydande samordningsfördelar genom att slå ihop dem. I
            detta sammanhang kommer den andra gamla dåliga traditionen fram,
            nämligen att förslag som kommer från oppositionen först skall
            avslås.
          </note>
          <note>
            Men jag är ganska säker på att vi så småningom får ett förslag,
            och det kan komma mycket snart, om att dessa myndigheter skall
            slås ihop. Det är alltså min övertygelse att det bara handlar
            om en tidsfråga.
          </note>
          <note type="speaker">
            Anf. 79 INGA-BRITT JOHANSSON (s):
          </note>
          <note>
            Herr talman! Jag kan hålla med om att det är många ärenden i
            de olika utskotten som går av bara farten därför att de tas upp
            år efter år.
          </note>
          <note>
            Den valappell som Karin Falkmer testade från talarstolen tänker
            jag inte ens kommentera.
          </note>
          <note>
            Jag kan beträffande reservation nr 1 om NOs handläggningstider
            i stora delar hålla med Lars
          </note>
          <note>
            Norberg. Handläggningstiderna har under ett år nästan halverats,
            och man fortsätter att arbeta med detta. Det är möjligt att det
            delvis beror på att riksdagens näringsutskott vid ett flertal
            tillfällen har sagt att det är nödvändigt att förkorta handläggningstiderna
            och att de inte är acceptabla.
          </note>
          <note>
            Men det kan också bero på att det på regeringens intiativ har
            skett en effektivisering inom den offentliga sektorn under de
            senaste åren, en effektivisering som i många fall har varit framgångsrik.
          </note>
          <note>
            Med hänsyn till den förkortade handläggningstid som man har lyckats
            åstadkomma -- medianvärdet sjönk till två tre månader, och det
            antar jag är den minimitid som det kan ta att gå igenom ett ärende,
            eftersom ärendena måste skickas ut på remiss till samtliga berörda
            parter innan man fattar beslut om dem, och snittet ligger på 4,4
            månader -- kan jag inte se att det finns någon anledning till
            något speciellt uttalande från riksdagen i denna fråga. Vi får
            följa frågan och se till att handlingstiderna inte förlängs igen.
          </note>
          <note>
            När det gäller den andra frågan, myndighetsstrukturen på konkurrensområdet,
            säger Gudrun Norberg att det är smakligare när det kommer förslag
            från regeringen.
          </note>
          <note>
            Konkurrenskommittén, som lägger fram sitt slutbetänkande i juni,
            håller på att arbeta med denna fråga. Jag vet att kommittén diskuterar
            med både NO och SPK om hur en eventuell sammanslagning skall gå
            till och vad man vinner i effektivitet. Jag undrar därför vad
            vi har att vinna genom att begära ett tilläggsdirektiv till den
            kommitté som befinner sig i slutbehandlingen av den fråga som
            man vill ha tilläggsdirektiv till. Det är faktiskt litet övermaga
            tycker jag. Om konkurrenskommittén lägger fram detta förslag i
            sommar och om de remissinstanser som sedan blir tillfrågade tycker
            att det är okej, tar jag för givet att ett sådant förslag kommer
            att överlämnas till riksdagen oavsett vilken regeringen som vi
            har efter den 15 september.
          </note>
          <note>
            Jag yrkar avslag på reservationerna och bifall till utskottets
            hemställan.
          </note>
          <note type="speaker">
            Anf. 80 KARIN FALKMER (m):
          </note>
          <note>
            Herr talman! Först och främst står jag naturligtvis bakom båda
            reservationerna i betänkandet, och jag yrkar bifall till reservation
            nr 1. Det glömde jag i hastigheten att göra.
          </note>
          <note>
            Inga-Britt Johansson vill inte kommentera konkurrenssituationen
            inom den offentliga sektorn. Men vi vet att konkurrensfrågorna
            har en mycket stor betydelse för den svenska ekonomin, både på
            den privata och den offentliga sidan. Och eftersom en av de myndigheter
            som vi talar om i dag, SPK, har som särskilt mål att främja konkurrens
            både i den privata och offentliga verksamheten, tycker jag att
            det vore naturligt att få belyst vad Inga-Britt Johansson anser
            om konkurrenssituationen inom den offentliga sektorn. Finns det
            inte all anledning i världen att se till att vi får in mer konkurrens
            i denna sektor?
          </note>
          <note type="speaker">
            Anf. 81 GUDRUN NORBERG (fp):
          </note>
          <note>
            Herr talman! Inga-Britt Johansson, att hänvisa till sittande
            utredningar är ett känt manér i regeringspartiet, och så sker
            även nu. Men resonemanget om att vi reserverar oss av bara farten
            och att vi väcker motioner av bara farten, tycker jag faktiskt
            är ett osjyst sätt att debattera --
          </note>
          <note>
            jag höll på att ta till ett starkare ord. Man får genomgående
            väcka förslagen åtskilliga gånger innan de mognar och innan de
            kommer i propositionsform från regeringen. Och då går de igenom.
            Att vi har väckt förslaget att handläggningstiderna hos näringsfrihetsombudsmannen
            skall förkortas är orsaken till att näringsutskottet vid några
            tidigare tillfällen har uttalat sig om vikten av att få förkortade
            handläggningstider. Men jag har inte sett en enda initiativ från
            socialdemokratiskt håll --
          </note>
          <note>
            inte en enda socialdemokratisk motion, inte ett enda förslag
            -- om att det är angeläget att förkorta handläggningstiderna.
            Det är först när folkpartiet har väckt dessa motioner och frågan
            har blivit aktuell att diskutera och när man har sett hur långa
            handläggningstiderna verkligen är som socialdemokraterna har vaknat
            och sagt att detta nog borde ses över. Sedan avslår man motionen.
          </note>
          <note>
            Vi har i alla fall haft framgång med våra motioner, så klaga
            därför inte på dem, eftersom de har gjort mycket nytta.
          </note>
          <note type="speaker">
            Anf. 82 LARS NORBERG (mp):
          </note>
          <note>
            Herr talman! Konkurrens är väsentlig, och vi kommer nog i fortsättningen
            att få många tillfällen att diskutera konkurrens. I varje fall
            tänker vi i miljöpartiet ta upp frågan om konkurrens inom den
            statliga sektorn i samband med näringslivspropositionen som nyligen
            har lagts fram. Vad vi här talar om är framför allt konkurrens
            inom den privata sektorn.
          </note>
          <note>
            Karin Falkmer framförde en del överord om öststatsmodeller. Vi
            har i och för sig en viss monopolsituation när det gäller sjukvård,
            skola och barnomsorg. Om detta är en öststatsmodell så finns det
            många länder i Europa som inte räknas till östblocket men som
            har ett liknande system. Vi skall inte inbilla oss att effektiviteten
            blir så särskilt mycket större om man frångår det systemet. Det
            visar t.ex. erfarenheterna inom sjukvården i USA.
          </note>
          <note>
            En viss konkurrens kan naturligtvis vara motiverad, men jag tror
            att man skall vara en smula försiktig med överorden och diskutera
            med viss moderation. Det finns mycket mer inom den statliga sektorn.
            Det är alltså inom de statliga affärsverken som man döljer monopol
            och blandar samman monopol och konkurrensutsatt verksamhet. Men
            det får vi som sagt återkomma till. Här gäller det frågan om handläggningstider,
            vilken jag inte skall säga något mer om, och frågan om dessa två
            myndigheter och om man kan rationalisera dem. Det är den väsentliga
            frågan som vi skulle tala om här i dag. Vi anser att man kan rationalisera
            dessa myndigheter. Och det skulle absolut inte på något sätt försena
            processen om riksdagen biföll förslaget i reservation nr 2.
          </note>
          <note type="speaker">
            Anf. 83 KARIN FALKMER (m):
          </note>
          <note>
            Herr talman! Jag vill bara kortfattat rekommendera Lars Norberg
            att ta del av en utredning, som är gjord på socialstyrelsen och
            som handlar om just jämförelser mellan verksamhet inom privata
            alternativ och offentliga alternativ.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            10 § Djurskydd m.m.
          </note>
          <note>
            Föredrogs
          </note>
          <note>
            jordbruksutskottets betänkande
          </note>
          <note>
            1990/91:JoU18 Djurskydd m.m.
          </note>
          <note type="speaker">
            Anf. 84 INGVAR ERIKSSON (m):
          </note>
          <note>
            Herr talman! Djurskydd m.m. är rubriken för jordbruksutskottets
            betänkande 1990/91:18, som kammaren nu skall behandla. I betänkandet
            behandlas 49 motionsyrkanden gällande djurskyddslagstiftning,
            djurhållning, transport av levande djur, pälsdjursfarmning, importrestriktioner
            och märkning för vissa pälsar och skinn, koscherslakt, svanskupering
            m.m.
          </note>
          <note>
            Beslut fattas också om att begära en lägesavstämning under våren
            1991 gällande pågående försök med alternativa produktionsmetoder
            inom äggproduktionen. Jag skall något beröra en del av dessa frågeställningar,
            särskilt dem där vi moderater har ansett oss tvungna att avge
            reservationer.
          </note>
          <note>
            I reservation 3 föreslår vi moderater tillsammans med utskottsrepresentanterna
            för centern, vänsterpartiet och miljöpartiet att riksdagen hos
            regeringen begär förslag till ändrad utformning av djurskyddslagen
            i syfte att stärka sanktionsmöjligheterna vid vanvård av djur.
            Vi anser det angeläget att riksdagen på nytt får tillfälle att
            pröva utformningen av 29 § djurskyddslagen.
          </note>
          <note>
            Skälet till detta är att lagen med dess nuvarande tillämpning
            i åtskilliga fall inte har kunnat motsvara sitt verkliga syfte
            då det gäller att i praktiken kunna ingripa mot misshandel, vanvård
            och annan olämplig behandling av djur.
          </note>
          <note>
            Lagen skulle ge möjlighet till ingripande vid uppenbar och konstaterad
            vanvård. Enligt förarbetena till lagen skall dock hänsyn tas till
            den skyldiges försörjningsmöjligheter och de verkningar i övrigt
            som ett förbud att hålla djur efter vanvård kan få. Detta hänsynstagande
            har i flera fall inneburit att beslut om förbud att hålla djur
            upphävts i högre instans. Vidare har det i flera fall hänt att
            person som förbjudits att hålla djur överlåtit djurhållningen
            till annan, nära anhörig, men i praktiken ändå fortsatt att sköta
            djuren. På detta sätt kommer ett förbud mot att hålla djur att
            frångås på ett mycket olyckligt sätt, med ofta fortsatt vanvård
            som följd.
          </note>
          <note>
            Självfallet är detta oacceptabelt och strider mot djurskyddslagstiftningens
            grundläggande intentioner, nämligen att garantera djuren ett effektivt
            skydd och förebygga vanvård och annan olämplig behandling.
          </note>
          <note>
            Herr talman! Det är beklagligt att utskottet inte har kunnat
            ena sig om att nu ta tag i denna fråga.
          </note>
          <note>
            Chansen finns dock fortfarande om kammarens ledamöter röstar
            på reservation 3, vilket jag rekommenderar.
          </note>
          <note>
            Då det gäller äggproduktionen har socialdemokraterna reserverat
            sig mot utskottes beslut att under innevarande år begära en lägesavstämning
            av de forsknings- och försöksåtgärder som pågår kring alternativa
            inhysnings- och produktionssystem inom äggproduktionen till det
            för närvarande dominerande burhönssystemet. Orsaken till utskottets
            beslut om denna lägesavstämning är att vad som hittills framkommit
            av försöken, bl.a.
          </note>
          <note>
            redovisat i samband med utfrågning i utskottet, ger klara belägg
            för nedslående resultat. Försöken med olika former av värphöns
            på golv visar ökade problem med djurhälsa och arbetsmiljö samt
            att dessa varit svåra att bemästra. Vi anser det angeläget att
            de medel som anslås till nämnda försök framöver satsas så att
            de kan förväntas leda till positiva och meningsfulla resultat.
            Det är att beklaga att socialdemokraterna i utskottet inte velat
            inse verkligheten och motarbetat den föreslagna lägesavstämningen.
          </note>
          <note>
            I reservation nr 9 tar vi upp problemet med kompensation för
            de ökade produktionskostnaderna, som föranletts av den nya djurskyddslagstiftningen.
            I samband med att beslut fattades om de nya miljö- och djurskyddsbestämmelserna
            fastslogs att de av beslutet orsakade merkostnaderna skulle uppmärksammas
            och avklaras i samband med kommande jordbruksprisförhandlingar.
            Som alla borde veta är den praktiska verkligheten för närvarande
            den att några sådana förhandlingar inte blir av. I och med beslut
            om ny livsmedelspolitik för snart ett år sedan med avreglering
            och marknadsanpassning som huvudpunkter frångås de tidigare prisförhandlingarna
            då det gäller produktpriserna.
          </note>
          <note>
            Mot bakgrund av detta och med hänsyn till lantbruksstyrelsens
            utredning angående miljö- och djurskyddsbestämmelserna är det
            enligt vår mening angeläget att klarhet skapas kring de ekonomiska
            konsekvenserna av de nya reglerna. Vi upplever nu att jordbruket
            är mitt uppe i en omställningsprocess, som är nog så problemfylld
            och i flera fall innebär en betydande prispress. Vi anser att
            det är regeringens skyldighet att snarast ge näringen besked,
            annars raseras fullständigt trovärdigheten kring besluten och
            de krav som riksdagen har ställt på detta område.
          </note>
          <note>
            Herr talman! I reservation nr 10 gällande svanskuperingsförbudet
            har vi moderater tillsammans med folkpartirepresentanterna i utskottet
            begärt en utvärdering av konsekvenserna av beslutet angående svanskuperingsförbudet.
          </note>
          <note>
            Orsak till detta är de praktiska konsekvenser som beslutet fått
            för berörda hundar genom skador och ökat lidande som drabbat dem,
            men också genom effekterna inom aveln och tillgången på bra brukshundar
            i framtiden.
          </note>
          <note>
            Riksdagens beslut om förbud mot svanskupering sades bero på omsorg
            om djuren. Nu kan vi tyvärr notera vissa brister i beslutsunderlaget.
            Vi anser att en uppenbar risk föreligger bl.a. för att svenska
            uppfödares möjlighet till utbyte av avelshundar med utlandet radikalt
            minskar och i vissa fall urholkas och helt upphör. Endast Norge
            har infört ett liknande förbud. Försämrade avelsmöjligheter hotar
            produktionen inom landet av bl.a.
          </note>
          <note>
            polishundar, övriga vakthundar, narkotikahundar och ledarhundar.
            För vissa uppgifter används framför allt raserna schäfer, dobermann
            och riesenschnauzer. Två av dessa raser berörs av kuperingsförbudet.
            Registreringen av de aktuella raserna har gått ned. Skulle den
            tendensen hålla i sig, innebär det mycket allvarliga konsekvenser
            för tillgången på brukshundar. En starkt begränsad uppfödning
            inom kuperingsraserna medför dessutom ökade risker för spridning
            av genetiskt betingade sjukdomar och skador. Riksdagen bör därför
            hos regeringen begära en övergripande analys och utvärdering av
            konsekvenserna av svanskuperingsförbudet. Trots ambitionen att
            man skulle införa förbudet av omsorg om djuren har det tyvärr
            i många fall lett till motsatsen. Det tycks vara så att mer blod
            flyter igenom de skador som de okuperade hundarna ådrar sig. I
            vissa fall har det också inneburit att man i stället har tvingats
            amputera, med mycket större lidande för hundarna. Det är med hänsyn
            till de praktiska resultaten som vi anser att riksdagen nu borde
            kunna göra en utvärdering av det beslut som har fattats.
          </note>
          <note>
            Herr talman! Till sist vill jag yrka bifall till reservation
            nr 3, och för att spara kammarens tid yrkar jag inte bifall till
            de övriga reservationerna, men självfallet står vi med all kraft
            bakom dem.
          </note>
          <note type="speaker">
            Anf. 85 BENGT ROSÉN (fp):
          </note>
          <note>
            Herr talman! Gudrun Norberg och jag avgav för drygt ett år sedan
            en motion om utvecklingen av nya system för äggproduktion, vars
            något modifierade hemställan en majoritet i jordbruksutskotet
            nu har ställt sig bakom. Jag önskar kortfattat redovisa bakgrunden
            till motionen.
          </note>
          <note>
            Våren 1988 antog riksdagen en ny djurskyddslag, där det slås
            fast att djur som föds upp eller hålls för produktion av livsmedel
            skall ha möjlighet att bete sig naturligt. Samtidigt bestämdes
            det att äggproduktion i nuvarande bursystem måste upphöra med
            1998 års utgång, att forskning och utveckling av s.k. golvproduktion
            skall inledas och att en utvärdering av detta arbete skall görs
            1993.
          </note>
          <note>
            Arbetet med att utveckla nya system startades på lantbruksuniversitetets
            försöksgård Lövsta utanför
          </note>
          <note>
            Uppsala med målsättningen att vid övergång från burproduktion
            till golvproduktion får djurhälsa, äggkvalitet och arbetsmiljö
            inte försämras och medicinering och kannibalism inte öka. Till
            dessa krav kommer att äggproduktionen i nya system inte får bli
            alltför mycket dyrare än i det nuvarande.
          </note>
          <note>
            Från mitten av 90-talet kan vi räkna med att olika handelshinder
            är avvecklade, och då kommer vår produktion att utsättas för internationell
            konkurrens. Det är ju också troligt att vi då är medlemmar i EG.
          </note>
          <note>
            Erfarenheterna från det utvecklingsarbete som nu pågått i drygt
            två år är, som Ingvar Eriksson framhöll, inte alltför uppmuntrande.
            Vid det allmänna veterinärmötet i Uppsala i november förra året
            redovisade Ragnar Tausson -- som leder
          </note>
          <note>
            Lövstaförsöken -- erfarenheterna från dessa och från internationella
            försök i Norge och i Schweiz.
          </note>
          <note>
            Som jag tidigare nämnde har problemen i de flesta hänseenden
            visat sig vara större vid golvproduktion.
          </note>
          <note>
            Det är möjligt att det bästa produktionssystemet är ett mellanting
            mellan golv- och burproduktion. Vid
          </note>
          <note>
            Lövsta prövas nu ett sådant system i form av s.k.
          </note>
          <note>
            minivoljärer. Utvecklingsarbete också kommit i gång på andra
            håll. Vid Segerstads lantbruksskola i
          </note>
          <note>
            Småland har ett projekt pågått en tid, vilket utgör ett modifierat
            schweiziskt system med lösgående hönor.
          </note>
          <note>
            Eftersom det är djur, levande varelser, som nya system skall
            utvecklas för, vet vi att det tar lång tid.
          </note>
          <note>
            Vi har därför föreslagit att det under 1991, i samband med att
            forskningsmedel skall fördelas för innevarande budgetår, görs
            en lägesavstämning.
          </note>
          <note>
            Vår nya djurskyddslag har blivit internationellt uppmärksammad
            och den har möjlighet att bli normbildande för lagstiftningen
            i andra länder.
          </note>
          <note>
            Därför är det angeläget att tillräckliga resurser sätts in för
            att få fram system som kan öka hönsens möjlighet till naturligt
            beteende, utan att produktionseffektiviteten försämras för mycket.
          </note>
          <note>
            Om vi misslyckas och blir hänvisade till att importera ägg i
            framtiden, är risken stor för att det då kan komma att röra sig
            om ägg som är producerade i burar och som är förbjudna i Sverige.
          </note>
          <note>
            Därmed blir också betydande arealer på vilka vi nu odlar den
            spannmål som ingår i hönsfoder i behov av omställning till annan
            produktion.
          </note>
          <note>
            Herr talman! Jag yrkar bifall till hemställan under p. 4 i jordbruksutskottets
            betänkande 18.
          </note>
          <note type="speaker">
            Anf. 86 LENNART BRUNANDER (c):
          </note>
          <note>
            Herr talman! I det här betänkandet behandlas ett antal motioner
            om skyddet för våra djur. Jag tänkte börja med tillkännagivandet
            att regeringen skall lämna en redovisning om i vilket stadium
            vi befinner oss när det gäller utvecklingen av nya system för
            att hålla höns i någonting annat än burar.
          </note>
          <note>
            Orsaken till utskottsmajoritetens agerande är att vi anser att
            det har ägnats för litet intresse från regeringen och de myndigheter
            som har att hantera dessa frågor. Man borde ha sett till att skapa
            forskningsresurser och att det verkligen satsades på att få fram
            och utveckla nya system. Dessutom borde man ha undersökt på vilket
            sätt de nya systemen kan fungera. De har kommit till stånd för
            djurens bästa, och då är det nödvändigt att systemen fyller den
            funktionen. Jag utgår ifrån att det skall bli så och att diskussionen
            förs utifrån den utgångspunkten. Man kan förstås ha olika synpunkter,
            men dem bör man vänta med till dess försöksperioden är slut, när
            det visar sig vad man kan få fram. Då får man bedöma de olika
            system som skall ersätta de nuvarande.
          </note>
          <note>
            Jag ser det som fullständigt naturligt och självklart att om
            det i Sverige inte skall produceras ägg från höns i burar, skall
            vi inte heller importera sådana ägg. Det vore en paradox att göra
            så. Det får ju vara litet rim och reson i det som vi företar oss.
          </note>
          <note>
            Det är emellertid ett antal år kvar innan beslutet träder i kraft,
            men det är viktigt att de åren tas till vara. Det är för att så
            småningom nå detta mål som utskottet har begärt en redovisning
            under våren
          </note>
          <note>
            1991.
          </note>
          <note>
            Ingvar Eriksson tog upp frågan om vilka kostnader som uppstår
            när man skall vidta alla de åtgärder som behövs för att djuren
            skall ha det så bra som djurskyddslagen föreskriver. Dessa kostnader
            drabbar naturligtvis den som håller djur och som skall leva på
            djurproduktionen. De ökade kostnaderna måste täckas via konsumentpriserna
            eller de priser som jordbrukaren kan ta ut. Enligt min uppfattning
            är det fortfarande regeringens ansvar att se till att så blir
            fallet. Det finns ju möjligheter för jordbruket och regeringen
            att resonera och bedriva förhandlingar. Så länge det finns ett
            gränsskydd -- och vi är ju överens om att gränsskyddet skall vara
            kvar -- bestäms priset på den svenska produkten utifrån detta.
            Där finns också möjligheten att ge denna kompensation. Det är
            regeringens uppgift att föra diskussionen med jordbruket och komma
            fram till en lösning.
          </note>
          <note>
            I betänkandet tas också upp andra frågor. Vi i centerpartiet
            har reserverat oss på en del punkter.
          </note>
          <note>
            En av dessa punkter gäller den ändring av djurskyddslagen som
            Ingvar Eriksson beskrev i sitt inledningsanförande. Om djuren
            hanteras dåligt, om de inte sköts på det sätt som de skall skötas
            på eller om man är elak mot dem, är det inte till fyllest med
            en lagparagraf som bara gör det möjligt att vidta åtgärder, men
            som inte inrymmer möjligheten att tillräckligt snabbt skilja djuren
            från den som missköter dem. Vi vill ha till stånd en ändring i
            det fallet. Det har förekommit en del uppmärksammade fall då lagens
            funktion har visat sig vara otillräcklig.
          </note>
          <note>
            Vi har alltså i en reservation tillsammans med ett antal partier
            krävt att en sådan här ändring skall komma till stånd och att
            regeringen skall lägga fram ett förslag.
          </note>
          <note>
            Vi har också ett par reservationer om hantering av djur som transporteras
            över gränserna.
          </note>
          <note>
            Bakgrunden är väl alla de hundar som skadades eller dog vid transporter
            hit. Hundarna skulle användas vid djurförsök. Det visade sig alltså
            vad som kan inträffa. Men det är oacceptabelt att något sådant
            får ske. I reservationen ställs det krav på att man skall ha godkända
            regler för transporterna och att människor, skötare, skall följa
            med och se till att missförhållanden och olyckor inte inträffar.
            Det är viktiga krav om djurtransporter skall kunna ske på ett
            riktigt sätt.
          </note>
          <note>
            I en reservation har jag vi föreslagit att det skall vara förbjudet
            att införa pälsar och skinn av djur som har fångats på ett sätt
            som inte är tillåtet i
          </note>
          <note>
            Sverige. Djuren får inte fångas med sådana metoder som innebär
            lidande. Eftersom vi vet att oacceptabla fångstmetoder förekommer
            i andra länder varifrån skinn importeras till Sverige, tycker
            vi att det är stor anledning från djurskyddssynpunkt och från
            en viss konsekvenssynpunkt att förbjuda införsel av skinnen i
            fråga, dvs. så länge djuren fångas på det sätt som det här rör
            sig om.
          </note>
          <note>
            Herr talman! Det här var en kort redovisning för den ställning
            som centerpartiet har tagit beträffande de motioner som behandlas
            i betänkandet. Jag yrkar bifall till reservation nr 3.
          </note>
          <note>
            Vi står naturligtvis bakom våra övriga reservationer i betänkandet,
            men med hänsyn till den praxis som har utvecklats i riksdagen
            yrkar jag inte bifall till dem.
          </note>
          <note type="speaker">
            Anf. 87 ANNIKA ÅHNBERG (v):
          </note>
          <note>
            Herr talman! Frågor om djurskydd har egentligen att göra med
            mycket grundläggande frågor om hur människan ser på sin egen roll
            i naturen, hur hon ser sig själv i förhållande till andra levande
            varelser.
          </note>
          <note>
            Det finns fortfarande många människor som inför djurskyddsfrågor
            undrar om det verkligen är viktiga frågor, om vi t.ex. inte i
            riksdagen borde ägna mer av vår tid åt de stora ekonomiska och
            politiska diskussionerna och om inte det här med djurskydd är
            litet grand av en lyxdiskussion som kanske inte är så angelägen.
            Med anledning av sådana synpunkter skulle jag och mitt parti vilja
            framhålla att vi anser att frågorna om djurskydd hör till de allra
            viktigaste just därför att de handlar om den grundläggande respekten
            för livet. Det är min bestämda uppfattning, att om vi inte är
            beredda att ta dessa frågor på djupaste allvar och tillmäta dem
            mycket stor betydelse, kan man också ifrågasätta hur seriösa vi
            annars är när vi diskuterar respekten för livet och för andra
            människor. I grund och botten kan man inte särskilja de här aspekterna.
          </note>
          <note>
            Vi har fått en ny djurskyddslag i vårt land. Alla de människor
            som aktivt arbetar för att förbättra djurskyddet och höja ambitionen
            var mycket glada över lagen. Det kändes som ett mycket stort framsteg.
            Det kändes som om lagen skulle bygga på en ny inställning till
            djuren och djurskyddet. Då skulle man väl kunna säga att allting
            är bra, i och med att vi har fått den nya djurskyddslagen. Men
            när man ser vad som verkligen händer efter den nya lagens tillkomst,
            måste man ändå fråga sig hur pass djupgående förändringar lagen
            bidrar till. Kan det t.o.m. vara så, att förändringarna ibland
            är kosmetiska? Kan det vara så, att vi invaggas i en falsk förhoppning
            om att allting har förändrats, medan det i själva verket finns
            kvar oerhört många problem? Jag tycker att de diskussioner som
            vi nu för om t.ex. djurskyddslagens 29 § mycket bra belyser frågeställningen.
            Vi har i den nya djurskyddslagen höjt ambitionen och sagt, att
            om människor misshandlar djur, vanvårdar dem, skall myndigheterna
            kunna förbjuda vederbörande att ha djur. Man skall kunna ta ifrån
            dem djuren. Men man har i lagtexten lagt in en restriktion. Om
            det är mycket väsentligt för personens försörjning att ha djuren,
            se då kan man inte sätta så särskilt stor kraft bakom orden! Med
            denna inställning i den nya lagen måste man fråga sig om det verkligen
            var så mycket bevänt med höjningen av djurskyddsambitionen, eftersom
            det fortfarande är så att människan för ekonomisk vinnings skull
            kan få misshandla och vanvårda djur. Det går att få rätt till
            sådant i högre instans, fast man på det lokala planet där man
            handhar djurskyddet har observerat och insett att det finns missförhållanden.
            Vid prövning i högre instans får alltså djurhållaren rätt.
          </note>
          <note>
            Jag tycker, herr talman, att det är upprörande att det har utvecklats
            en praxis beträffande den nya lagen som delvis gör att den inte
            har någon verkan.
          </note>
          <note>
            Ännu mer upprörande tycker jag att det är att inte jordbruksutskottets
            majoritet kunde ställa sig bakom de motioner där det begärdes
            en ändring av djurskyddslagen och en översyn i syfte att se på
            vilket sätt 29 § måste ändras och kompletteras. Jag vill särskilt
            yrka bifall till reservation nr 3.
          </note>
          <note>
            När det gäller djurskyddet är många frågor symbolfrågor. En symbolfråga
            är frågan om burhönsens vara eller icke vara. När det nu visar
            sig att det är svårt att få fram alternativa system och att de
            medel som riksdagen anslår för forskning om alternativa system
            inte kommer till användning och en majoritet i utskottet därför
            vill få till stånd en undersökning, visar det sig att symbolfrågan
            är mycket stor. Genast väcks frågan om man i själva verket vill
            riva upp beslutet och ha kvar äggproduktionen som den nu ser ut.
            Det är därför förslagen läggs fram, heter det. Jag vill därför
            klart deklarera att det för vänsterpartiets del absolut inte handlar
            om att omvärdera synen på burhönsen och äggproduktionen. Däremot
            handlar det om att se till att vi i verkligheten kan genomföra
            de beslut som vi tidigare har fattat. Vi får inte blunda för verkligheten
            när det visar sig att det blir problem.
          </note>
          <note>
            Vi måste kanske öka samhällets ansträngningar, vi måste kanske
            satsa mer resurser på forskning och utveckling av alternativa
            system. Det blir kanske också nödvändigt att se efter vad som
            händer med de resurser som vi redan har anslagit. Om det visar
            sig att problemen inte går att lösa, måste vi kanske t.o.m. ifrågasätta
            inte bara burhönssystemet utan storskaligheten. Det är kanske
            i själva verket den som är det största problemet, och då får vi
            inte tveka inför det problemet heller. Men vänsterpartiet tycker
            inte att det på något sätt skulle vara fel att begära en översyn
            av vad som nu händer, så att det i framtiden blir möjligt att
            genomföra det beslut som riksdagen har fattat när det gäller förändringen
            av äggproduktionen.
          </note>
          <note>
            Att det här är en symbolfråga visar sig när man kommer till en
            annan typ av djurhållning, nämligen pälsdjursfarmningen. Här finns
            det inte alls samma intresse av att skydda de djur som utsätts
            för en helt oacceptabel djurhållning. Man säger att det inte finns
            någon forskning som kan ge belägg för vad som är acceptabelt eller
            inte. Man måste fråga sig om vi behöver någon forskning för att
            konstatera att det inte är bra att vilda djur förvaras i små,
            små burar utan möjlighet att leva på ett naturligt sätt.
          </note>
          <note>
            Jag tycker faktiskt att sunt förnuft, något som också borde få
            råda i politiken, säger oss att det här handlar om en djurhållning
            som vi borde kunna avveckla. Vi behöver den inte, och den är helt
            oacceptabel när det gäller de djurarter som det rör sig om.
          </note>
          <note>
            Herr talman! Det finns i betänkandet en lång rad reservationer.
            Vänsterpartiet står bakom många av dem. Det gäller åtgärder som
            har tagits upp av andra deltagare i debatten: gränsöverskridande
            djurtransporter, importförbud beträffande skinn av djur som har
            fångats med sax eller på något annat sätt som vi tycker är oacceptabelt.
            Tiden medger inte att jag i detalj går in på alla de yrkanden
            och krav som vi har fört fram för att öka ambitionen i fråga om
            djurskyddet. Jag vill bara säga att vi från vänsterpartiets sida
            står bakom alla krav, och jag yrkar alltså särskilt bifall till
            reservation nr 3.
          </note>
          <note>
            Anf. 88 MARIANNE SAMUELSSON
          </note>
          <note>
            (mp):
          </note>
          <note>
            Herr talman! Riksdagen har mycket riktigt antagit en relativt
            ny djurskyddslag. Det uppfattades som mycket positivt att det
            skulle bli ett bättre skydd för djuren, som ibland bor och far
            illa.
          </note>
          <note>
            Djurskyddslagen är i allra högsta grad en s.k.
          </note>
          <note>
            ramlag. Det gäller då att den fylls med tillämpningsregler som
            gör att det verkligen blir ett bättre djurskydd.
          </note>
          <note>
            Vi i miljöpartiet anser att det behövs en allmän översyn av djurskyddslagstiftningen
            och har därför yrkat att det skall tillsättas en parlamentarisk
            kommitté som skall arbeta med att få fram allmänna råd enligt
            de tillämpningsföreskrifter som riksdagen hade i åtanke när man
            antog djurskyddslagen. Jag tror att en av de viktiga frågorna
            är att vi får en tillämpning av djurskyddslagen som verkligen
            ger ett skydd åt våra djur.
          </note>
          <note>
            Vi har tagit upp detta i reservation nr 2. Den följs av reservation
            nr 3, som avgifits bl.a. till följd av att ramlagen inte har fyllts
            med det innehåll som vi anser att den skulle ha för att ge alla
            djur ett skydd.
          </note>
          <note>
            Det har visat sig att ramlagen har medfört problem när det gäller
            tillämpningen. Jag är framför allt väldigt förvånad över att folkpartiet
            inte har anslutit sig. Jag trodde faktiskt att folkpartiet, enligt
            vad jag tidigare hört från åtminstone vissa folkpartister, bryr
            sig om djurens väl och ve och alltså borde ha stött den här reservationen.
          </note>
          <note>
            Det är ju uppenbart att det är på det här viset i dag.
          </note>
          <note>
            I många kommuner har man klagat på att man inte har verktyg för
            att kunna tillämpa djurskyddslagen på ett bra sätt. Jag tycker
            också att socialdemokraterna, som ju har majoritet i många kommuner
            och borde vara väl medvetna om problemen kring detta, skulle ha
            insett att detta är något som vi borde itu med på riksdagsnivå
            för att se till att vi får en lagtext och en tillämpningslag som
            ger djuren det skydd de behöver -- oavsett om de är lönsamma för
            ägaren eller inte; lagen kom ju till för djurens skull och inte
            för ägarnas. Nu visar det sig att man i vissa fall inte kan vidta
            de åtgärder som skulle behövas för djurens bästa, eftersom det
            skulle innebära ekonomiskt avbräck och ekonomiska problem för
            ägarna av djuren. Jag tycker att det är helt oacceptabelt. Om
            man inte sköter djur på ett sätt som djuren mår bra av är man
            inte värdig att hantera djuren även om de är lönsamma.
          </note>
          <note>
            Än är det inte för sent. De socialdemokrater och folkpartister
            som verkligen vill vidta åtgärder för att göra det bättre för
            djuren rekommenderar jag att, när det blir dags för votering,
            rösta för reservation nr 3. Jag yrkar därmed bifall till både
            reservation nr 2 och reservation nr 3.
          </note>
          <note>
            Det finns ju fler frågor som vi har tagit upp i våra reservationer
            tillsammans med andra partier, och även i egna reservationer.
            Pälsdjursuppfödningen är ju en fråga som har varit uppe till debatt
            i riksdagen ett flertal gånger. Jag kan egentligen inte förstå
            varför vi skall låta djur leva under förhållanden som inte kan
            anses vara värdiga för dem bara för att vi vill ha ett visst skinn.
            Det finns ju faktiskt ur ekologisk synpunkt och ur natursynpunkt
            ett skinn som borde vara bättre att bära, nämligen fårpälsen.
            Den är ekologiskt rätt och den skulle kunna utvecklas och bli
            ett varmt plagg att bära. Vi behöver inte ha mink- och rävpäls
            för värmens skull. På det här området behöver man naturligtvis
            vidta åtgärder. Antingen skall man hitta värdiga former för uppfödningen
            av dessa djur, eller också skall man helt enkelt förbjuda den.
            Vi behöver den inte, och djuren mår inte bra.
          </note>
          <note>
            Jag vill också påpeka att vi stöder reservation nr 7, även om
            vi inte kommer att yrka bifall till den. Det gäller importförbud
            för vissa pälsar och skinn. Det är ju också någonting som i konsekvensens
            namn måste följas. Vi kan inte sätta upp regler här i
          </note>
          <note>
            Sverige och samtidigt exportera problemen till andra länder genom
            att importera pälsar från djur, om vi inte här hemma skulle acceptera
            sättet att föda upp eller döda dem.
          </note>
          <note>
            Vi har också yrkat att pälsar borde märkas med uppgift om varifrån
            de kommer och hur djuren är uppfödda. Det är en konsumentupplysning
            som jag tror skulle vara väldigt värdefull och som nog i vissa
            fall skulle ändra inställningen till pälsköp.
          </note>
          <note>
            Vi har också tagit upp frågan om djurvänlig och ekologisk slakt.
            Något som jag tror att vi måste utveckla och arbeta vidare med
            är slakten. Vi har i dag alldeles för få slakterier och för långa
            transporter. Vi måste nog se till att få gårdsslakterier och att
            det blir bättre slaktförhållanden. Jag tror inte att djur mår
            bra av att transporteras långa sträckor för att komma till slakteriet.
          </note>
          <note>
            Men det absolut viktigaste är faktiskt att man kommer till rätta
            med frågan om djurskyddslagstiftningen. Jag hoppas verkligen att
            riksdagsmajoriteten tar sitt ansvar och ser till att vi får en
            tillämpningsregel sådan att det blir möjligt att följa lagen efter
            den intention som ställdes upp när den antogs.
          </note>
          <note>
            Anf. 89 genmäle BENGT ROSÉN (fp)
          </note>
          <note>
            replik:
          </note>
          <note>
            Herr talman! Marianne Samuelsson frågade var folkpartiet står
            när det gäller djurskyddet. Jag vill deklarera att vi står bakom
            den nya djurskyddslagen och de bestämmelser som den omfattar.
            Vad vi uppenbarligen har olika uppfattning om, Marianne Samuelsson
            och andra företrädare för oppositionspartierna och jag, är frågan
            om vi med den lagstiftning som finns kan klara de problem som
            uppkommer när vissa människor inte sköter sina djur väl. Enligt
            min uppfattning och de jurister som jag har konsulterat klarar
            vi det med den lagstiftning vi har. Det finns ingenting i 29 §
            djurskyddslagen som säger att man skall ta hänsyn till om vederbörande
            är beroende av djuren för sin utkomst, utan man har möjlighet
            att klara problemen med den lagstiftning som finns.
          </note>
          <note>
            När vi får en ny lagstiftning tar det alltid några år innan den
            har satt sig,, dvs. innan vi har fått avgöranden som gått upp
            i högre instans och det har utbildats en praxis. Den här lagstiftningen
            är så pass ny att det är möjligt att det fortfarande finns någon
            osäkerhet från myndigheternas sida när det gäller vilka möjligheter
            man har att ingripa. Men enligt min uppfattning finns alla möjligheter
            som man behöver. Det är bara fråga om att man från myndigheternas
            sida tar obehaget att ta bort djur som far illa och ser till att
            den människa som har vanvårdat sitt djur inte får möjlighet att
            förfoga över det längre.
          </note>
          <note type="speaker">
            Anf. 90 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag är glad att Bengt Rosén är så optimistisk när
            det gäller tillämpningen av djurskyddslagen. Det har dock visat
            sig att det inte stämmer. Det är därför som dessa motioner har
            kommit till. De har inte kommit till av en händelse, utan av den
            anledningen att flera personer på myndighetsnivå har försökt att
            tillämpa lagen enligt de intentioner som man trodde gällde och
            råkat ut för att detta inte gått. De har inte kunnat sanktionera
            beslut om att ta bort djuren från dem som misshandlar dem. De
            har överklagat till högre instans och där fått rätten att behålla
            sina djur.
          </note>
          <note>
            Nu måste vi ge en klar signal om att när man gjorde tillämpningsreglerna
            till djurskyddslagen har man inte gjort dem enligt den intention
            som Bengt Rosén säger borde gälla för lagen. Jag tror att alla
            i riksdagen som var med och beslutade om den lagen ansåg att dessa
            intentioner skulle gälla. Det är dock inte riksdagen som har satt
            upp tillämpningsreglerna. Därför måste vi här nu markera så att
            vi får den lagtext som verkligen ger det skydd vi vill ha för
            djuren. Det är därför som de här motionerna har kommit till och
            som vi också har hävdat i utskottet att detta är viktigt. Det
            är därför som fyra av sex partier här i riksdagen står bakom den
            här reservationen.
          </note>
          <note type="speaker">
            Anf. 91 BENGT ROSÉN (fp) replik:
          </note>
          <note>
            Herr talman! Jag har inte tillgång till de aktuella tillämpningsbestämmelserna,
            men om det skulle vara fel på dem är det inte lagen som behöver
            ändras. Lagen ger möjlighet att skilja djuren från en ägare som
            inte sköter dem. Man behöver inte avvakta ägarens eventuella överklagande,
            utan man kan omgående skilja djuren ifrån en ägare som misshandlar
            dem.
          </note>
          <note type="speaker">
            Anf. 92 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Men det är en ramlag, och den har gett de här problemen
            med överklaganden. Ägare har fått tillbaka sina djur, och man
            har alltså inte kommit något vart med den här lagen som den ser
            ut i dag. Därför är det så viktigt att vi gör någonting åt det.
            Vi vet ju om problemet, och de är självklart att vi här i riksdagen
            måste ta ansvar för det som har uppstått och se till att det åtgärdas.
          </note>
          <note type="speaker">
            Anf. 93 HÅKAN STRÖMBERG (s):
          </note>
          <note>
            Herr talman! I det betänkande som nu föreligger till avgörande
            för kammaren har jordbruksutskottet behandlat ett antal motioner
            om djurskydd. Som framgår av utskottsbetänkandets sammanfattning
            är flertalet motioner en upprepning av motioner som behandlats
            av riksdagen så sent som under 1989/90
          </note>
          <note>
            års riksmöte. Det kan möjligen tolkas så att det föreligger en
            viss överambition hos motionärerna när man återkommer med samma
            motionskrav ett år efter det att riksdagen med bred majoritet
            avvisat förslagen. Det visar sig också att det under den tid som
            förflutit sedan riksdagen senast behandlade dessa frågor inte
            har hänt någonting som egentligen skulle ge anledning för riksdagen
            att ha en annan uppfattning än tidigare.
          </note>
          <note>
            Motionärerna visar dock att det finns ett stort engagemang för
            frågor om djurskydd och hur vi behandlar våra djur. Detta engagemang
            finns inte bara här i riksdagen och hos vänsterpartiet, utan det
            finns minst lika starkt i alla grupperingar ute i vårt svenska
            samhälle. Det finns hos allmänheten, djurskyddsorganisationerna
            och inte minst bland djurägare -- det gäller ägare både till husdjur
            och till sällskapsdjur. Vi skall inte heller glömma bort jägarorganisationerna.
            De lägger ned ett mycket omfattande arbete på att skydda de vilda
            djuren i vår natur för att vi skall kunna behålla dem som ett
            bra inslag i den svenska naturen. Denna samstämmighet har lett
            till att vi i vårt land gått mycket långt när det gäller att skydda
            djuren och att de inte på något sätt skall utsättas för onödigt
            lidande. Djur som hålls i fångenskap och används för livsmedelsproduktion
            skall så långt möjligt kunna leva under sitt naturliga beteende
            och må väl.
          </note>
          <note>
            Jag tror också att vi, och den lagstiftning vi har på detta område,
            i en internationell jämförelse intar den absolut ledande platsen
            när det gäller att skydda djur. Jag är övertygad om att vi är
            överens om att vi skall behålla den platsen. Vi skall inte förtröttas
            i vår ambition att djuren skall ha goda förhållanden i alla situationer,
            det gäller inte minst våra husdjur, från födsel fram till dess
            djuren avlivas genom slakt.
          </note>
          <note>
            Detta har naturligtvis kostat på. Vi har en omfattande lagstiftning
            om hur djur skall vårdas och där djurägarnas skyldigheter regleras.
            I
          </note>
          <note>
            gengäld har vi den minsta dödligheten bland världens alla länder
            när det gäller våra husdjur.
          </note>
          <note>
            Det är inte bara ekonomiskt kostsamt att vårda djuren väl. Jag
            satt faktiskt, herr talman, med i djurhälsoutredningen på mitten
            av 70-talet. Det visade sig då att vi hade kostnader för sjuka
            djur på omkring 450 milj. kr./år. Med dagens penningvärde är den
            kostnaden betydligt högre. Det är lönsamt att vi har nått en nivå
            där vi försöker att så långt som möjligt eliminera skador och
            sjukdomar hos djur.
          </note>
          <note>
            Det ligger ett stort värde i att vi i stort sett har gemensam
            syn här i riksdagen på vård av djur och vad gäller på vilka områden
            vi har brister och måste gå vidare.
          </note>
          <note>
            Om man läser utskottsbetänkandet ytligt kan man få uppfattningen
            att det råder stor oenighet om vår syn på djurvården, eftersom
            det till utskottsbetänkandet ha fogats tolv reservationer.
          </note>
          <note>
            Läser man betänkandet mera noggrant finner man att det är mera
            markeringar i reservationerna än skillnader i uppfattningen om
            hur vi genom lagstiftning och riksdagsbeslut skall driva frågorna
            om en förbättrad djurvård. Jag vill dock något kommentera reservationerna
            och de krav som framställts där.
          </note>
          <note>
            1988 års riksdag tog ställning till en ny djurskyddslag. Den
            innehöll dels nya förslag till ett omfattande skydd för djuren,
            dels ändringar och skärpningar av tidigare lagstiftning. Vissa
            åtgärder kunde genomföras direkt, när det gäller andra gjordes
            bedömningen att man skulle skjuta ikraftträdandet framåt i tiden.
            Man skulle dock ha en fastställd tid för dess genomförande. I
            några fall gällde tre år, i andra fem år och i några särskilda
            fall skulle förändringarna genomföras under en tioårsperiod. Detta
            berodde på att vi ville gå långt i bestämmelserna om vilka förhållanden
            som skulle gälla för skötsel och utrymme för djuren.
          </note>
          <note>
            Djurägarna skall veta vilka bestämmelser som kommer att råda.
            Då kan man göra de rätta och nödvändiga investeringarna.
          </note>
          <note>
            I vissa fall var vi när det gällde lagstiftningen före med de
            bästa och mest praktiska lösningarna. Man skulle därför få rimlig
            tid på sig att hitta de mest lämpliga och humana lösningarna.
            Detta var avsikten inte minst när det gällde vår vilja att avskaffa
            nuvarande bursystem för höns som hålls för äggproduktion. Det
            gällde också damm- och ventilationssystem i djurstallar, men en
            rad andra områden, inte minst arbetsmiljön för dem som skall sköta
            djuren.
          </note>
          <note>
            Att nu kräva en allmän översyn av djurskyddslagstiftningen eller
            ändringar i djurskyddsorganisationen skulle inte på något sätt
            föra frågan framåt. Vi skulle i stället tappa tempo.
          </note>
          <note>
            Ingen skulle våga göra några som helst investeringar i avvaktan
            på en sådan översyn och i avvaktan på den lagstiftning som kan
            komma till stånd.
          </note>
          <note>
            När det gäller ändringar i 29 § delar jag Bengt
          </note>
          <note>
            Roséns uppfattning att det är helt klart att de påståenden som
            görs i reservation 3 inte har täckning i lagtexten.
          </note>
          <note>
            Vad beträffar gränsöverskridande djurtransporter och åtgärder
            mot djurplågeri inryms de förslag till åtgärder som framförs i
            reservationerna i den nuvarande lagstiftningen och tillämpningsföreskrifterna.
            Jag tycker inte att vi skall förtröttas när det gäller att komma
            till rätta med de fall av vanvård och djurplågeri som ibland förekommer,
            men lagstiftningen är klar i fråga om alla former av djurplågeri
            och vanvård.
          </note>
          <note>
            Tyvärr sker det ibland överträdelser, men vi måste också konstatera
            att det kan göras anmälan mot djurägare i fall där förhållandena
            ändå inte varit av den arten att ett åtal skall kunna komma till
            stånd.
          </note>
          <note>
            Även den möjligheten måste ges utrymme i vår lagstiftning.
          </note>
          <note>
            Det är helt klart att djurägare kan skiljas från att ha hand
            om djuren. Man kan också avlägsna djur från de stallar som har
            använts. Så det räcker inte med att någon annan övertar ägandet
            och en person som har bedrivit djurvård på ett inhumant sätt ändå
            kan fortsätta med detta. Djurägaren är alltid ansvarig och kan
            alltid ställas till svars.
          </note>
          <note>
            Det finns också en reservation om pälsdjursuppfödning. I den
            frågan vill jag säga att i lantbruksstyrelsen pågår en översyn
            av nuvarande bestämmelser.
          </note>
          <note>
            Det förekommer import av skinn från länder där man tillämpar
            bestämmelser och fångstmetoder som vi inte godkänner eller har
            belagt med förbud, men vi skall komma ihåg att Sverige inte är
            något stort och betydande land när det gäller skinnimport från
            länder med bestämmelser av det slag som det pekas på i reservation
            7. Ett förbud mot import av skinn från dessa länder skulle bara
            innebära att
          </note>
          <note>
            Sverige inte var ett köparland, men förhållandena i de länderna
            skulle ju kvarstå.
          </note>
          <note>
            Det är en bättre väg som vi har valt från svensk sida, att man
            genom internationella avtal och konventioner kommer överens om
            att sådant som vi betraktar som inhumana fångstmetoder avskaffas
            i alla länder. Förr har vi ju inte löst problemet. Ett förbud
            för import till Sverige kanske bara skulle innebära en fördröjning
            av möjligheterna att komma till rätta med problemen genom internationella
            konventioner och avtal.
          </note>
          <note>
            Slopande av burhönssystemet har utskottet föreslagit att det
            borde göras en utvärdering av. Vi visste redan när beslutet fattades
            1989 att det inte fanns någon i alla delar lämplig ersättning
            för nuvarande burar, men vi var övertygade om att det skulle gå
            att finna under en tid av tio år fram till
          </note>
          <note>
            1999. Det gällde att få i gång prövning av olika modeller, och
            vi fastställde att 1993 skulle det finnas en kontrollstation.
            Då skulle vi ha ett underlag genom de insatser som gjorts på området,
            och då kunde vi gå vidare.
          </note>
          <note>
            Att som utskottsmajoriteten föreslår göra denna avstämning under
            innevarande år, skulle inte på något sätt flytta fram positionerna.
            Vi vet att det i dag inte finns så mycket att utvärdera, för försöksarbetet
            har just kommit i gång. Det är först nu som olika modeller sätts
            i verket, och det kommer att göras en utvärdering 1993, så att
            vi kan bedöma vilka modeller som det finns anledning att gå vidare
            med.
          </note>
          <note>
            Därför vill jag yrka bifall till den socialdemokratiska reservationen
            nr 4.
          </note>
          <note>
            Låt mig sedan säga att jag är mycket glad för att riksdagen fattade
            beslutet om förbud mot svanskupering på hundar och att jag är
            glad för att det i utskottet i dag finns majoritet för att det
            förbudet skall vara kvar. Även om det skulle uppstå problem med
            skador på svansen hos vissa hundraser, finns möjligheten att genom
            veterinäringrepp amputera svansen. Men det kan ju inte motivera
            ett generellt upphävande av förbudet för alla raser. Jag tycker
            att det finns en förtäckt tanke här, att får vi en utvärdering
            av förbudet så kan vi upphäva beslutet.
          </note>
          <note>
            I reservation 9 framförs synpunkter om att ersättning skall utgå
            till djurägare för merkostnader på grund av att de inordnar djuren
            under humana och goda förhållanden. Jag vill upprepa det jag sade
            inledningsvis, att det är en vinst att djuruppfödning och djurhållning
            sker under mycket humana förhållanden. Numera har vi avreglerat
            jordbruket, och det ankommer då på jordbrukarna själva att se
            till att de kan sköta sina djur under vad vi anser vara acceptabla
            förhållanden.
          </note>
          <note>
            Herr talman! Jag vill som sagt yrka bifall till utskottets hemställan
            med undantag för mom. 4, där jag yrkar bifall till reservation
            4.
          </note>
          <note type="speaker">
            Anf. 94 ANNIKA ÅHNBERG (v) replik:
          </note>
          <note>
            Herr talman! Jag måste säga att jag tycker att det är pinsamt
            när bristande insikt och bristfälliga kunskaper avslöjas så obarmhärtigt
            som faktiskt har skett i den här debatten.
          </note>
          <note>
            I det betänkande som jordbruksutskottet har justerat står det:
            ''När förbudsbestämmelsen ursprungligen infördes i djurskyddslagstiftningen
            underströks att förbud fick tillgripas endast i särskilt kvalificerade
            fall med hänsyn till de avsevärda ingrepp i den drabbades försörjningsmöjligheter
            som ett förbud kunde innebära och de verkningar i övrigt som detta
            kunde få för den enskilde. Vid behandlingen av nu gällande djurskyddslag
            konstaterades att detta även i fortsättningen bör gälla.'' Detta
            har alltså riksdagen konstaterat.
          </note>
          <note>
            Nu har denna lag prövats. I flera fall har man fört ärenden ända
            upp till kammarrätten. Det handlar om uppenbara fall av vanvård,
            där djur har fått nödslaktas på platsen därför att de inte ens
            har kunnat resa sig upp, där djur har haft skinnen sönderfrätta,
            inte fått någon mat, fått ligga i sin egen träck. I sådana fall
            har kammarrätten, med hänsyn till den citerade formuleringen,
            sagt att denna djurägare har rätt att få behålla sina djur.
          </note>
          <note>
            Här påstås i debatten att det inte finns något skäl att ompröva
            djurskyddslagen i det avseendet. Jag blir så upprörd! Om man inte
            med de klara fall som finns och med de formuleringar som riksdagen
            har ställt sig bakom kan dra den enkla slutsatsen att här behövs
            en förändring, då vet inte jag vad som skall till, herr talman,
            för att det skall bli begripligt för vissa av riksdagens ledamöter
            och partier att här måste det ske en förändring.
          </note>
          <note type="speaker">
            Anf. 95 INGVAR ERIKSSON (m) replik:
          </note>
          <note>
            Herr talman! Strömberg säger att det inte behövs någon ändring
            av djurskyddslagens 29 §. I
          </note>
          <note>
            praktiken finns flera fall som visar att personer som förbjudits
            hålla och sköta djur fortsätter att göra det trots lagen, detta
            på grund av att man överför ägandet till annan och att man överklagat
            beslutet.
          </note>
          <note>
            Jag tycker att det är svagt att inte inse detta.
          </note>
          <note>
            Sedan är Strömberg glad åt svanskuperingsförbudet, och han hänvisar
            till att möjligheter finns till amputation. Jag vill då fråga
          </note>
          <note>
            Strömberg: Är amputation lindrigare för djuren?
          </note>
          <note>
            Nog är det så att mer blod flyter vid en amputation än om man
            svanskuperar just de få raser som det skulle kunna vara motiverat
            för.
          </note>
          <note>
            Angående ersättning för dyrare produktion på grund av den nya
            djurskyddslagen säger herr
          </note>
          <note>
            Strömberg att det är en sak som jordbrukaren själv får klara
            av i samband med att man nu har avreglerat jordbruket. Det är
            faktiskt så,
          </note>
          <note>
            Strömberg, att när beslutet fattades utlovades kompensation för
            merkostnaderna. Jag tycker att det är rent ut sagt ynkligt att
            springa ifrån det löftet genom att hänvisa till jordbrukets avreglering.
          </note>
          <note>
            När det gäller äggproduktionen verkar det som om
          </note>
          <note>
            Håkan Strömberg menar att vårt beslut om lägesavstämning inte
            kan bidra till något positivt.
          </note>
          <note>
            Redan när beslutet fattades varnade vi från vår sida för att
            det fanns stora risker med att införa detta förbud innan man hade
            bursystem eller andra slag av produktion som fullt ut kunde ersätta
            det nuvarande systemet. Genom de försök som hittills har gjorts
            har vi nu fått indikationer på att det blir försämringar för djuren,
            för äggkvaliteten och inte minst för dem som skall syssla med
            verksamheten.
          </note>
          <note>
            Håkan Strömberg talade nyss om arbetsmiljön.
          </note>
          <note>
            Springer Håkan Strömberg ifrån konsekvenserna när det gäller
            arbetsmiljön? Nog krävs det bättre argument, herr Strömberg, om
            vi skall godta den uppfattning man har när man motarbetar den
            lägesavstämning som vi har beslutat om.
          </note>
          <note type="speaker">
            Anf. 96 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Annika Åhnberg läste upp den text som jag hade tänkt
            citera, och jag tror att jag inte behöver göra det nu. Men det
            bör väl vara klart för alla och envar att det här kryphålet behöver
            täppas till om lagen skall kunna bli en bra djurskyddslag --
          </note>
          <note>
            som vi tidigare hörde att den skulle vara redan i dag,
          </note>
          <note>
            Men Håkan Strömberg sade något annat som jag tyckte att man borde
            reagera inför. Det gäller det här engagemanget som han pratade
            sig varm för.
          </note>
          <note>
            Han sade att det fanns hos alla. Men ute i landet börjar engagemanget
            hos de kommunala myndigheterna minska. De känner att de inte har
            de verktyg de behöver för att kunna tillämpa den lag som riksdagen
            har beslutat om. Det innebär att det inte är så roligt att vara
            kommunalt engagerad i den här frågan och försöka vidta åtgärder,
            när man vet att kammarrätten kan riva upp beslutet. Det har ju
            faktiskt hänt på flera punkter. Det är lönsamhetsaspekten och
            försörjningsmöjligheten som blir avgörande, och då är det inte
            djurens väl och ve som styr det hela.
          </note>
          <note>
            En annan fråga som Håkan Strömberg tog upp gäller importförbudet.
            Jag tyckte att det var inkonsekvent när Håkan Strömberg sade att
            importförbudet inte skulle ha någon som helst funktion, eftersom
            man skulle arbeta med internationella konventioner. Då tror jag
            inte att
          </note>
          <note>
            Håkan Strömberg alls förstår hur marknaderna fungerar. Det är
            ju faktiskt genom att tala om för marknaden att vi i Sverige inte
            tillåter den här importen som man får effekt -- inte på grund
            av att det är så få svenskar som köper produkten. När inte vi
            säger ifrån att det är på grundval av den svenska lagtexten eller
            våra djurskyddsregler som vi inte vill ha importen, då är det
            klart att man fortsätter att importera. Det blir naturligtvis
            då också svårare att få igenom internationella konventioner på
            området, eftersom vi inte ger de signaler som vi borde ge. Vi
            som har varit engagerade i
          </note>
          <note>
            Sydafrikafrågan vet att regler för vad man får exportera och
            sanktioner faktiskt är effektiva. Det borde de vara även i det
            här fallet, för djurens skull.
          </note>
          <note type="speaker">
            Anf. 97 LENNART BRUNANDER (c)
          </note>
          <note>
            replik:
          </note>
          <note>
            Herr talman! Håkan Strömberg tog upp frågan om djurskyddslagstiftningen
            och tyckte att det inte fanns något behov av att ändra den. Nu
            har ju
          </note>
          <note>
            Annika Åhnberg på ett kraftfullt sätt reagerat mot detta, och
            jag kan instämma i vad hon sade därvidlag. Det är ju alldeles
            tydligt att lagstiftningen inte fungerar så som man hade tänkt.
          </note>
          <note>
            Den enda möjlighet vi då har från riksdagens sida är att ändra
            lagstiftningen.
          </note>
          <note>
            Håkan Strömberg framhöll sedan att djurägarna i själva verket
            tjänar på att man har friska djur. Vi har, som Håkan Strömberg
            sade, friskare djur i
          </note>
          <note>
            Sverige än vad man har i andra länder. Djurägarna sköter djuren
            bra.
          </note>
          <note>
            Men detta fråntar ju inte samhället skyldigheten att stå för
            de beslut som vi fattar. När vi fattade det beslut som det här
            gäller, så beslutade vi också att man skulle hjälpa till att klara
            kostnaderna. Det ansvaret har faktiskt regeringen.
          </note>
          <note>
            Nu har vi inte avgivit någon reservation i detta avseende. Men
            jag tycker att det är fråga om någonting självklart.
          </note>
          <note>
            När det gäller metoder i fråga om djurburssystem, så är det inte
            en utvärdering av metoderna, eller av det nya systemet, som vi
            nu skall ha. Vad vi skall ha är en lägesrapport om det utvecklingsskede
            där vi befinner oss. Detta skall snarast ses som en kritik mot
            att det har gått för sakta -- och det är det som har varit orsaken
            till det här majoritetsbeslutet i utskottet. Om det inte händer
            någonting nu, får vi ingen utvärdering 1993 -- och det är vad
            som måste göras.
          </note>
          <note type="speaker">
            Anf. 98 BENGT ROSÉN (fp) replik:
          </note>
          <note>
            Herr talman! Av Håkan Strömbergs anförande fick man ett intryck
            av att han trodde att den lägesavstämning som en majoritet i jordbruksutskottet
            nu står bakom -- när det gäller utvecklingen av nya system för
            äggproduktion --
          </note>
          <note>
            skulle ersätta den kontrollstation som vi har beslutat om för
            1993. Det är alltså inte meningen, utan det är då den stora utvärderingen
            skall ske.
          </note>
          <note>
            Men som Lennart Brunander framhöll är erfarenheterna från de
            två år som nu har gått till ända med försök med olika system inte
            uppmuntrande.
          </note>
          <note>
            Till detta har kommit att vi för förhandlingar i internationell
            ordning, som innebär att vi sannolikt i mitten av 90-talet har
            en internationell konkurrens. Då får det inte skilja alltför mycket
            i fråga om kostnadseffektivitet mellan de internationella systemen
            och de system som vi har i
          </note>
          <note>
            Sverige.
          </note>
          <note>
            Jag kan tänka mig att konsumenter är villiga att betala ett något
            högre pris för ägg som är producerade med metoder som tar större
            djurskyddshänsyn. Och jag kan även tänka mig att man med GATT-avtal
            kommer fram till bestämmelser om att samhället får kompensera
            uppfödare för viss del av merkostnaden, när man i olika länder
            har beslutat om längre gående djurskyddskrav. Men vi kan inte
            räkna med att de nya systemen får resultera i kostnader för äggproduktion
            som kraftigt avviker från de internationella. Och det är därför
            som vi nu har begärt den här lägeskontrollen. Vi tror att det
            kan bli en betydligt kraftigare satsning på forskning och utveckling
            av alternativa system, så att vi kan leva upp till den nya djurskyddslagens
            bestämmelser.
          </note>
          <note type="speaker">
            Anf. 99 HÅKAN STRÖMBERG (s) replik:
          </note>
          <note>
            Herr talman! Annika Åhnberg tog till brösttoner och påstod att
            det var fråga om bristande insikter, när jag kunde hävda att vi
            har en lagstiftning på det här området som kan tillämpas och som
            skyddar djuren. Jag vill inte diskutera de enskilda fall som förekommit
            i domstolar, varvid man kanske tar ställning till händelser som
            relaterats på tidningarnas nyhetssidor.
          </note>
          <note>
            Det finns också en princip i det här landet att ibland skall
            man hellre fria än fälla. Domstolarna har naturligtvis gjort sina
            överväganden i de enskilda fallen. Riksdagen skall inte behöva
            gå in och göra särskilda bedömningar huruvida domstolarna har
            gjort rätt eller fel. Det finns en lagstiftning som ger rätt till
            att ingripa.
          </note>
          <note>
            Marianne Samuelsson säger att kommunerna börjar att förtröttas.
            Det pågår ute i landet försök med frikommuner. De kommuner som
            har sökt tillstånd att få vara frikommuner, ibland endast på vissa
            områden, har faktiskt fått den möjligheten.
          </note>
          <note>
            Då kan de göra egna bedömningar och fatta beslut även på det
            här området. Jag tror inte alls att de har förtröttats.
          </note>
          <note>
            Det är klart att det kan uppstå skador på en hund,
          </note>
          <note>
            Ingvar Eriksson. Då skall naturligtvis de ingrepp göras av en
            veterinär som eliminerar de skadorna.
          </note>
          <note>
            Vi sätter oss därför emot att ha generella bestämmelser om att
            det redan på valpstadiet skall finnas möjlighet att kupera svansar.
          </note>
          <note>
            Jag kommer tillbaka till importförbudet. Det hjälper inte gentemot
            inhumana fångstmetoder i andra länder om vi skulle säga att vi
            inte tillåter import av skinn från dessa länder. Det effektiva
            medlet är lagstiftning i det enskilda landet och att åstadkomma
            internationella överenskommelser där också andra länder går med
            på dessa åtgärder.
          </note>
          <note>
            Jag delar Lennart Brunanders uppfattning i mycket när det gäller
            djurärenden. Det är viktigt att vi sätter värde på vårt historiska
            sätt att se på djur i det här landet. Vi skall ta till vara på
            möjligheterna att med hjälp av information och lagstiftning förbättra
            förhållanden. Jag vill inte säga att den ena eller den andra här
            har en bättre syn på djurskyddet.
          </note>
          <note>
            Jag delar Annika Åhnbergs uppfattning att det är viktigt att
            ta upp frågan om hur vi handhar djur och hur djuren skall få leva.
            Det är ett sätt att visa hur vi ser på livet. Det skall vara grunden
            för oss när vi fattar beslut om bättre djurvård.
          </note>
          <note type="speaker">
            Anf. 100 ANNIKA ÅHNBERG (v) replik:
          </note>
          <note>
            Herr talman! Håkan Strömberg sade tidigare att det inte var så
            stor skillnad mellan betänkandetexten och reservationerna. Det
            var ungefär samma ord. Jag tycker att det bevisar att vi har inte
            bara en ekonomisk inflation i landet, vi har uppenbarligen en
            inflation i ordens värde. Man kan använda vackra ord hur som helst.
            Det viktiga är,
          </note>
          <note>
            Håkan Strömberg, vad dessa ord betyder i praktiken. Ju längre
            debatten fortgår, desto mer uppenbart blir det för mig att vi
            faktiskt menar helt olika saker med dessa ord.
          </note>
          <note>
            Att vara så nonchalant i hanteringen av djurskyddslagstiftningen
            som jag tycker att inläggen i den här debatten är exempel på,
            vittnar inte om något större intresse i praktiken för djurskyddsfrågorna.
          </note>
          <note>
            Jag har inte diskuterat enskilda rättsfall. Jag har diskuterat
            rättspraxis. Det är summan av en lång rad enskilda fall som prövas
            ända upp i högsta instans. När man då kan konstatera att den praxis
            som utbildas leder till att vi får en verklighet som inte alls
            stämmer överens med djurskyddslagens intentioner, borde vi dra
            slutsatser av det här i riksdagen. Vi borde i riksdagsuttalanden
            ändra på de utgångspunkter som finns för djurskyddslagstiftningen,
            eftersom den leder till denna tillämpning i praktiken.
          </note>
          <note>
            Miljö- och hälsoskyddsnämnderna och deras förvaltningar är oerhört
            arbetsbelastade. De har viktiga uppgifter på en lång rad områden.
            Det gäller livsmedelskontrollen och miljöskyddet.
          </note>
          <note>
            Naturvården kommer också in. Det gäller också djurtillsynen.
            Hur skall de kunna prioritera att lägga ned ett omfattande arbete
            på denna verksamhet när de ständigt får se sitt arbete tillintetgjort
            av högre instanser? Arbetet blir ju meningslöst. Man orkar inte
            på det lokala planet att driva dessa frågor vidare när man inte
            får det stöd från högre instanser som absolut är nödvändigt.
          </note>
          <note>
            Jag hoppas verkligen att denna fråga kommer tillbaka till riksdagen
            igen snart. Jag hoppas också att alla partier då noggrant har
            satt sig in i vad som händer i verkligheten så att de nödvändiga
            förändringarna kan komma till stånd.
          </note>
          <note type="speaker">
            Anf. 101 INGVAR ERIKSSON (m) replik:
          </note>
          <note>
            Herr talman! Herr Strömberg säger att skador på höns skall givetvis
            åtgärdas, om det så innebär amputation. Men han vänder sig mot
            att man redan vid födseln kuperar hundar.
          </note>
          <note>
            Men just på de få raser vi pratar om vet man att amputation kan
            leda till skador. Då är ingreppet i samband med en kupering betydligt
            mindre smärtsamt än vid en amputation. Det är av det skälet vi
            vill ha en utvärdering av de verkliga effekterna av det beslut
            som riksdagen har fattat.
          </note>
          <note>
            Strömberg hade inget att säga om kompensation för merkostnaderna
            på grund av den nya djurskyddslagen. Det är beklagligt. Vi moderater
            anser att löften skall hållas. Jag konstaterar tyvärr att Håkan
            Strömberg har en annan uppfattning när det i varje fall gäller
            frågan om ersättning för jordbrukets merkostnader på grund av
            miljö- och djurskyddslagen. Håkan Strömberg har fortfarande en
            chans att uttala en uppfattning.
          </note>
          <note>
            Golvhönssystemen som nu utprovas kräver användning av antibiotika.
            Det är också problem med arbetsmiljön och nättrimning. Jag tror
            inte,
          </note>
          <note>
            Håkan Strömberg, att arbetsmiljömyndigheter och fackliga organisationer
            kommer att godta dessa förhållanden. Det är därför viktigt att
            försöken och forskningen inriktas på ett system med andra slags
            burar. Det är av det skälet vi menar att behovet av en snabb lägesrapport
            är så väl motiverad.
          </note>
          <note type="speaker">
            Anf. 102 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Håkan Strömberg gör mig verkligen förvånad. När
            jag pratar om att man börjar förtröttas i sitt engagemang, menar
            jag naturligtvis tillsynsmyndigheterna på lokal nivå som har att
            arbeta med denna fråga och se till att djurskyddet efterlevs.
            Jag kan inte för mitt liv förstå vad det har att göra med att
            en kommun kan ansöka om att få bli en frikommun. Jag vet inte
            om det beror på mig.
          </note>
          <note>
            Jag förstår inte att om en kommun blir frikommun, kan 29 § tillämpas
            på ett annat sätt. Det är lagstiftningen i djurskyddslagen vi
            diskuterar. Det har inte så mycket med frikommuner att göra. De
            får rätta sig efter de övergripande lagar som finns.
          </note>
          <note>
            Även om det är fråga om en frikommun kan fall prövas i rättsinstanser
            och orsaka dessa problem.
          </note>
          <note>
            Vi har inte heller diskuterat några enskilda fall. Vi har diskuterat
            att denna paragraf gör att det är svårt att tillämpa intentionen
            i djurskyddslagen.
          </note>
          <note>
            Ekonomisk skada är ett övergripande kriterium som gör att man
            helt enkelt inte har kunnat tillämpa lagen. Djurägarna i fråga
            har blivit frikända. Jag avser inte de fall som man egentligen
            inte borde klaga på. Jag syftar naturligtvis på dem som uppenbarligen
            misskött sina djur och som blir frikända på grundval av att man
            anser att de lider ekonomisk skada om djuren tas ifrån dem.
          </note>
          <note type="speaker">
            Anf. 103 HÅKAN STRÖMBERG (s) replik:
          </note>
          <note>
            Herr talman! Jag tycker att vi skall vara litet försiktiga, Annika
            Åhnberg, med orden och inte ta till överord. Jag hävdar när det
            gäller vår djurskyddslagstiftning att Sverige intar tätplatsen
            bland världens länder på nära nog samtliga områden. Det har kunnat
            ske med hjälp av politiska beslut i riksdagen. Men det är inte
            så många förslag som har kommit från vänsterpartiet och dess företrädare
            i riksdagen.
          </note>
          <note>
            Annika Åhnberg säger att vanvård av djur ständigt pågår och att
            kammarrätten friar i dessa fall. Det förhåller sig inte så. Man
            har friat i vissa enskilda fall. Men kammarrätten, Marianne Samuelsson,
            friar inte i alla mål som överklagas dit, utan den gör en bedömning
            i det enskilda fallet.
          </note>
          <note>
            Vi har hållstationer på olika punkter där vi finner det angeläget
            att avvakta vad som händer på området, göra en utvärdering och
            se vilka regler som behöver skärpas. Det sade jag redan i mitt
            inledningsanförande, och det är så vi måste arbeta.
          </note>
          <note>
            Det finns sådana tidpunkter på varje område. Vi måste ha ett
            underlag så att vi kan gå fram på ett riktigt sätt. Det är först
            då vi kan nå en bra position, och det gäller också regler för
            djurägare.
          </note>
          <note>
            Jag beklagar självfallet alla de fall där djuren utsätts för
            lidande och inhuman vård. Det är inte bra. Vi har den inställningen,
            och vi måste hjälpas åt. Men det gör vi inte genom att anklaga
            varandra när någon vill gå längre. Vi borde försöka enas om att
            detta är mycket viktigt och gemensamt följa utvecklingen på detta
            område.
          </note>
          <note>
            Jag skall komma tillbaka till frågan om svanskuperingen, Ingvar
            Eriksson. Ni vill hävda en generell möjlighet att kupera på valpstadiet
            samtliga hundar. Det finns även här möjlighet att göra kirurgiska
            ingrepp och amputera svansen på de hundar som har skador på svansen.
            Det finns naturligtvis hundar bland alla raser där det tvärtom
            är ett naturligt beteende att visa sina reaktioner med svansen.
            Det ligger i djurens naturliga beteende, och vi skall så långt
            möjligt se till att djuren lever under naturliga förhållanden,
            Ingvar
          </note>
          <note>
            Eriksson. Det kan då inte bli fråga om någon generell regel om
            svanskupering.
          </note>
          <note>
            När det sedan gäller kompensation har det givits respit för detta.
            Men självfallet står samhället fast vid det förbud som ålagts.
          </note>
          <note>
            Förste vice talmannen anmälde att Annika
          </note>
          <note>
            Åhnberg, Marianne Samuelsson och Ingvar
          </note>
          <note>
            Eriksson anhållit att till protokollet få antecknat att de inte
            ägde rätt till ytterligare repliker.
          </note>
          <note type="speaker">
            Anf. 104 ELISABETH FLEETWOOD (m):
          </note>
          <note>
            Fru talman! Jag är glad att Håkan Strömberg sitter kvar i kammaren
            fastän jag kommer in i debatten litet mot slutet.
          </note>
          <note>
            Jag vet inte om Håkan Strömberg uppvisar nonchalans eller okunskap
            eller om det möjligen är en kombination utav båda. Håkan Strömberg
            sade i början av sitt anförande att man återkommit med motioner
            om svanskuperingen och en utvärdering av den fastän utskottet
            sade nej förra året. Vi kommer självfallet tillbaka, eftersom
            tiden har visat att vi hade rätt.
          </note>
          <note>
            Man beräknar att en tredjedel av de unghundar som används i jakt
            har råkat ut för sådana skador vi varnade för. Nu är det fråga
            om mycket unga hundar. Det är möjligt och ganska säkert att denna
            trend tyvärr kommer att visa sig hålla till hösten
          </note>
          <note>
            1991 och att ännu fler kommer att drabbas av detta.
          </note>
          <note>
            De kanske råkar ut för en smärtsam amputation och en lång läkningsperiod
            efter detta.
          </note>
          <note>
            Jag har svårt att föreställa mig något mer anmärkningsvärt från
            anhängare till ett effektivt djurskydd än att motsätta sig en
            utvärdering av en ifrågasatt reform. Om, och jag säger om, det
            stämmer att svanskuperingsförbudet är till skada och att det förorsakar
            lidanden för vissa hundraser med viss funktion i samhället, anser
            jag det självklart att vi skall medverka till en utvärdering.
          </note>
          <note>
            Har tillskyndarna till en utvärdering, således vi, rätt, måste
            riksdagen självfallet också vidta åtgärder. Har tillskyndarna
            fel, är det utmärkt att få detta bekräftat. Då har vi fått veta
            att vi haft fel och fått detta bekräftat. Men jag kan inte begripa
            att man kan säga nej till en utvärdering.
          </note>
          <note>
            Det är lätt att konstatera att majoriteten i kammaren går ifrån
            de krav som jag anser att djurskyddet har rätt att ställa på riksdagen.
            Det har hävdats, som jag tidigare sade, att så många som en tredjedel
            av dessa hundar får skador. Jag tror att
          </note>
          <note>
            Håkan Strömberg i debatten med Ingvar Eriksson har missförstått
            vad det gäller. Det är fråga om vissa hundraser som används på
            ett visst sätt och har en viss funktion i samhället. Det är inte
            fråga om något generellt upphävande av förbudet. Det har vi inte
            begärt, men det påstod Håkan Strömberg i ett tidigare inlägg.
          </note>
          <note>
            Det sades att Sverige innehar tätplatsen bland världens nationer
            i vad gäller djurskydd. Jag hoppas att det är rätt, men jag har
            svårt att föreställa mig det. Det verkar vara samma självförhävelse
            som kanske framför allt socialdemokraterna står för i riksdagen.
            Sverige är alltid bäst. Men det är inte möjligt att det alltid
            är just vårt lilla land som står för det bästa på alla områden.
          </note>
          <note>
            Jag tror således att framtiden tyvärr kommer att utvisa samma
            tendens när det gäller skador. Jag har också en känsla av att
            det gått mänsklig svaghet och prestige i denna fråga och att man
            därför är ovillig att erkänna att svanskuperingsförbudet har sina
            nackdelar. Förbudet var förhastat och skapar lidande i vissa fall.
            Det finns en risk för att vi får sämre brukshundar. Enbart räddningsverket
            efterfrågar 2 500 hundar om året. Om vi får en sämre avel får
            vi sämre brukshundar, sämre sökhundar för t.ex. narkotika och
            mögelskador, sämre blindhundar m.m. Detta gäller om de kommer
            från de raser som kuperas, annars gäller det naturligtvis icke.
          </note>
          <note>
            Enligt uppgift har man i hela Europa antagit den internationella
            djurskyddskonventionen, men man har på flera håll, utom i Sverige
            och Norge, gjort undantag för svanskuperingen. Man har i dessa
            länder konstaterat de negativa konsekvenserna och har inte velat
            följa konventionen.
          </note>
          <note>
            Av respekt för de arbetsformer som vi i enighet beslutat om kommer
            jag inte att yrka bifall till reservation nr 10. Men jag vill
            samtidigt säga att vi naturligtvis, trots vad Håkan Strömberg
            hävdade i sitt första inlägg, kommer att återkomma. Om våra farhågor
            är riktiga och lidandet för dessa hundar har ökat, vore det dåligt
            av oss om vi inte kom tillbaka, trots att Håkan Strömberg anser
            att vi inte borde göra det.
          </note>
          <note type="speaker">
            Anf. 105 HÅKAN STRÖMBERG (s) replik:
          </note>
          <note>
            Fru talman! Självfallet lyssnar jag på Elisabeth
          </note>
          <note>
            Fleetwoods inlägg om djurskyddet, något som jag själv har intresse
            för. Men det gäller här en speciell fråga, nämligen utvärdering.
            Ingvar Eriksson redogjorde här för de problem som finns, hur svårt
            det var att utveckla aveln och alla skador som uppkommit genom
            att riksdagen fattat beslut om förbud mot svanskupering. Men Ingvar
            Eriksson och Elisabeth Fleetwood har redan utvärderingen klar.
            Ni vill ju upphäva beslutet. Beslutet har varit i kraft i ett
            år, och det tar ju ändå tid även för hundar att bli vuxna. Det
            finns inte ett underlag för att kunna göra en utvärdering efter
            det att bestämmelserna endast varit i kraft i ett år.
          </note>
          <note>
            Vi måste självfallet, liksom i andra frågor, se till det litet
            längre perspektivet. Låt oss också se till vad andra länder kommer
            fram till. Även om man hittills bara har fattat ett liknande beslut
            i Norge, kommer det signaler från andra länder att man där kanske
            har för avsikt att följa efter. Också i dessa länder vill man
            sträva efter en human djurvård och att djuren skall ha goda förhållanden.
            Vi vet att det finns ett signalsystem där djuren använder svansen.
          </note>
          <note>
            Nu har vi ett förbud mot generell kupering. Det är enbart om
            svansen skadas som det finns möjlighet att amputera. Låt oss se
            på detta i ett litet längre perspektiv innan vi gör någon utvärdering.
            En utvärdering i dag innebär att man vill upphäva förbudet.
          </note>
          <note type="speaker">
            Anf. 106 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! Det var en märklig replik! Vi begär en utvärdering,
            men det finns ju redan en utvärdering, säger Håkan Strömberg.
            Var då? Vi har inte gjort någon utvärdering utan vi har lyssnat
            på brukarna av dessa hundar.
          </note>
          <note>
            Vi vill att riksdagen begär en utvärdering hos brukare, veterinärer,
            medicinare osv. De skall stå för utvärderingen, och efter deras
            resultat skall vi sedan fatta beslut åt det ena eller andra hållet.
            Vi har inte sagt något om att vi är övertygade om det ena eller
            det andra, utan i den här motionen säger vi att tvivel har uppkommit
            och att en utvärdering därför bör göras.
          </note>
          <note>
            Håkan Strömberg pratar om signaler om att andra länder kan följa
            efter. Nej, tvärtom -- man följer efter när det gäller det allmänna
            djurskyddet. Man har t.o.m. särbestämmelser om under vilka förhållanden
            det är tillåtet att kupera svansar hos de raser där man har funnit
            skador och lidande. Så är det.
          </note>
          <note>
            Jag skulle tro att man i Norge också kommer att begära en utvärdering,
            om man inte redan har gjort det. Vårt krav kvarstår således, och
            vi återkommer.
          </note>
          <note type="speaker">
            Anf. 107 HÅKAN STRÖMBERG (s) replik:
          </note>
          <note>
            Fru talman! Jag sade inte att vi hade en utvärdering klar, utan
            jag sade att ni, Ingvar Eriksson och
          </note>
          <note>
            Elisabeth Fleetwood, hade er utvärdering klar, genom att ni har
            radat upp problem som ni hävdar har uppkommit genom förbudet mot
            kupering av hundsvansar.
          </note>
          <note>
            Vi har inte någon utvärdering klar, och vi vill heller inte göra
            någon efter bara ett år. Men ni har ju redan bestämt att det finns
            sådana problem att förbudet borde upphävas. Det var det jag sade,
          </note>
          <note>
            Elisabeth Fleetwood!
          </note>
          <note type="speaker">
            Anf. 108 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! När Håkan Strömberg läser protokollet hoppas jag
            att han ser att han förvanskade vad jag sade. Jag sade inte att
            vi har bestämt att förbudet skulle upphävas. Jag sade precis tvärtom
            -- vi vill ha en utvärdering eftersom vi har fått signaler om
            att det finns problem.
          </note>
          <note>
            Jag sade inte heller att vi har utvärderingen klar.
          </note>
          <note>
            Jag sade att det inte är vår uppgift, utan vår uppgift är att
            begära en utvärdering som är objektiv. På det objektiva underlaget
            skall vi sedan fatta beslut om ändringar, om det visar sig vara
            rätt. Den vägen skall vi naturligtvis följa, precis som i andra
            frågor här i kammaren.
          </note>
          <note type="speaker">
            Anf. 109 KERSTIN EKMAN (fp):
          </note>
          <note>
            Fru talman! Lars Leijonborg och jag har återigen yrkat på ett
            tillägg i den nya djurskyddslagen så att det genom dispens från
            lagen skall vara tillåtet med koscherslakt i Sverige.
          </note>
          <note>
            Det är smärtsamt att år efter år tvingas konstatera att ledamöterna
            i jordbruksutskottet helt avstår från att värna om religionsfriheten
            för ett stort antal svenska medborgare, samtidigt som man helt
            negligerar utlåtanden från experter som hävdar att djurskyddet
            inte är hotat när man i andra länder använder och därför godkänner
            slaktmetoder som ger koscherkött.
          </note>
          <note>
            I fråga om religionsfrihet borde ledamöterna i
          </note>
          <note>
            Sveriges riksdag inte hysa något tvivel om att religionsfrihet
            måste garanteras medborgarna i vårt land. Det vi nu diskuterar
            berör en av de mest grundläggande rättigheterna: Rätten att utöva
            sin religion i enlighet med samvetets bud.
          </note>
          <note>
            Den nu aktuella frågan kan på intet sätt jämföras med det man
            kan beteckna som sedvänjor i andra länders kulturer som ligger
            så långt från svensk rättsuppfattning att de måste förbjudas i
            vårt land.
          </note>
          <note>
            För att ta ett exempel som alltid dyker upp i debatten kan jag
            nämna barnäktenskap och kvinnlig omskärelse. Vad det något kryptiska
            yttrandet i utskottets överväganden syftar på går inte att tyda.
          </note>
          <note>
            Det förtjänar att nämnas att det förbud vi har i
          </note>
          <note>
            Sverige drabbar såväl troende judar som muslimska trosbekännare.
            Både judisk och muslimsk religiös lag påbjuder detaljerade regler
            för kosthållning och tillagning av mat.
          </note>
          <note>
            Religionsfrihetsfrågor ligger givetvis inte inom jordbruksutskottets
            kompetensområde, men Lars
          </note>
          <note>
            Leijonborg och jag har som motionärer varje år påpekat att frågan
            borde hänskjutas till konstitutionsutskottet, eftersom det är
            i detta utskott en fråga som gäller respekten för den i vårt land
            grundlagsfästa religionsfriheten skall behandlas. Liknande synpunkter
            förs nu fram i det särskilda yttrande som Sören Norrby har fogat
            till betänkandet.
          </note>
          <note>
            Även i år har man valt att låta motionen behandlas av jordbruksutskottet,
            och det har alltså även i år varit frågan om djurskydd som blivit
            avgörande.
          </note>
          <note>
            Jag ser inget fel i att även denna aspekt belyses.
          </note>
          <note>
            Tvärtom välkomnar jag den debatten. Däremot kan jag absolut inte
            godta de slutsatser som utskottet har kommit fram till, lika litet
            som jag kan godta det avslagsyrkande som man har landat på.
          </note>
          <note>
            Min absoluta övertygelse är att slakt som ger kött som är koscher
            inte är mer smärtsam än våra godkända metoder. Den övertygelsen
            delas av ett antal experter.
          </note>
          <note>
            Jag vill först och främst slå fast att när vi motionärer yrkar
            att man genom ändring i den nu gällande djurskyddslagen äntligen
            skall avskaffa 1937 års förbud mot koscherslakt, utgår vi från
            att de slaktmetoder som skulle tillåtas skall vara samma som tillämpas
            t.ex. i vårt grannland Danmark, det land från vilket vi importerar
            koscherslaktat kött.
          </note>
          <note>
            Grunden för all slakt som ger kött som är koscher är att den
            judiska religionen förbjuder djurplågeri.
          </note>
          <note>
            Ansatsen till detta finns redan i Moseböckerna, som uttryckligen
            förbjuder bl.a. stympning av djur samt jakt. Det är därför en
            troende jude aldrig kan tänka sig att äta ren- eller älgkött,
            eftersom dessa djur inte avlivas på ett smärtfritt sätt och köttet
            därför inte är koscher.
          </note>
          <note>
            Moseböckernas föreskrifter har senare utvecklats till dagens
            slaktmetoder. Danskarna tillämpar metoder som godkänts av ``Det
            etiske råd vedrörende Husdyr``, som säger att den person som skall
            utföra slakten måste undergå särskild utbildning för att bli godkänd.
            Det ställs också speciella krav på den judiske slaktaren, som
            måste genomgå speciell utbildning där det ställs höga krav på
            såväl det religiösa som det yrkesmässiga. Det finns alltså en
            garanti vid tillämpning av denna slaktmetod.
          </note>
          <note>
            Ett av de kriterier som måste vara uppfyllda för att köttet skall
            vara koscher, dvs. rent och tillåtet, är förutom det nämnda kriteriet
            om smärtfrihet att så mycket blod som möjligt lämnar djurkroppen.
          </note>
          <note>
            Djuret måste också vara helt friskt. Djuret avlivas därför utan
            föregående bedövning genom att man med ett snabbt snitt öppnar
            halspulsådern. Denna speciella slaktmetod, som hos judarna kallas
            skäktning och hos muslimerna halal, används över stora delar av
            världen. Den kniv som används måste vara felfri och oerhört vass.
          </note>
          <note>
            Kroppspulsådern skärs av, och djuret förlorar medvetandet.
          </note>
          <note>
            Eftersom det är viktigt att rätt belysa alla möjligheter till
            smärtförnimmelser, måste det påpekas att eftersom just nötkreaturs
            hjärna får sin blodtillförsel från ytterligare ett håll, tar det
            några sekunder innan medvetandet har släckts.
          </note>
          <note>
            Smärtförnimmelsen under dessa få sekunder kan inte mätas. Men
            vi kan jämföra med om vi t.ex. gör ett snitt med rakblad, då vi
            vet att det inte blir något omedelbar smärta.
          </note>
          <note>
            Det är däremot ställt utom allt tvivel att all slakt medför stress
            för det aktuella djuret. Att påstå att denna stress skulle vara
            mer utpräglad vid koscherslakt saknar grund. All forskning visar
            att stressen är kopplad till den tid då djuret förs till slaktplatsen
            inte till slaktmomentet.
          </note>
          <note>
            I den diskussion som har förts mellan experter med anledning
            av att förbudet mot koscherslakt har prövats, har det funnits
            delade meningar om huruvida denna slaktmetod skulle vara mer plågsam
            än de metoder som vi godkänner i Sverige.
          </note>
          <note>
            Jordbruksutskottets ledamöter har år efter år valt att luta sig
            emot i huvudsak en expert, som hävdar att slakten medför större
            lidande.
          </note>
          <note>
            Jag anser att detta är ett märkligt ställningstagande.
          </note>
          <note>
            Dels finns det andra expertutlåtanden, som säger motsatsen, dels
            godkänner andra länder, som har väl så höga krav på djurskydd
            som vi har i vårt land, koscherslakt. Dessutom godkänner vi i
            Sverige import av i Danmark koscherslaktat kött.
          </note>
          <note>
            Det var inte heller, fru talman, djurskyddet som var avgörande
            när den ursprunliga lagen antogs 1937.
          </note>
          <note>
            Justitieminister K G Westman hävdade att förbudet skulle införas
            ''oavsett hur det förhåller sig med graden av det lidande som
            -- -- -- tillfogas djuret''.
          </note>
          <note>
            Fru talman! Det är verkligen på tiden att vi nu gör oss kvitt
            det förbud som innebär en fläck på Sverige i fråga om respekten
            för svenska medborgares rätt till religionsfrihet. Jag yrkar bifall
            till motion
          </note>
          <note>
            1989/90:Jo518.
          </note>
          <note type="speaker">
            Anf. 110 HÅKAN STRÖMBERG (s) replik:
          </note>
          <note>
            Fru talman! Kerstin Ekman sade att jordbruksutskottet i flera
            år har avvisat dessa motioner. Jag är glad för det. Vi har påpekat
            att vi ser mycket humant på djurvården, också till och med slakten.
            Det gäller att ha humana förhållanden under djurets hela livskedja.
          </note>
          <note>
            Beträffande koscherslakt är det helt riktigt som
          </note>
          <note>
            Kerstin Ekman säger att olika veterinärexperter har olika uppfattningar,
            naturligtvis beroende på vilken religion man bekänner sig till.
            Men vi har anlitat de svenska veterinärexperterna på lantbruksstyrelsen.
          </note>
          <note>
            Det är inte så, Kerstin Ekman, att djuret förlorar medvetandet
            i och med att halspulsådern skärs av utan det är först sedan blodet
            har pumpats ut som djuret förlorar medvetandet. Undersökningar
            har visat att djur har kraftiga reaktioner ända upp till
          </note>
          <note>
            40 sekunder efteråt. Det kan vara en mycket lång tid, om man
            ser ett djurs lidande under den tiden.
          </note>
          <note>
            Därför är det viktigt att vi i vårt land har bestämmelsen att
            djuret skall bedövas innan avblodning sker.
          </note>
          <note>
            Jag är inte någon religionsexpert, men jag har ändå studerat
            vad som sägs i lagen beträffande religionsfrihet. Det är att man
            fritt skall uttrycka sina tankar i tal och skrift och att man
            fritt skall få anordna möten. Detta har ingenting att göra med
            vilken lagstiftning som gäller på andra områden.
          </note>
          <note>
            Kerstin Ekman nämnde själv omskärelse. I den frågan tillåter
            vi inte andra religioner att verka här i landet, med metoder som
            vi inte kan acceptera.
          </note>
          <note>
            Men beträffande koscherslakt hävdas att förbudet innebär en inskränkning
            i religionsfriheten.
          </note>
          <note>
            Fru talman! Jag yrkar bifall till utskottets hemställan.
          </note>
          <note type="speaker">
            Anf. 111 KERSTIN EKMAN (fp) replik:
          </note>
          <note>
            Fru talman! Det var ett märkligt yttrande. Det lät som om de
            experter som anser att det inte är mer utan snarare mindre smärtsamt
            att koscherslakta djur skulle ha en speciell religiös tillhörighet.
            Det skall bli intressant att se i protokollet om det var detta
            Håkan Strömberg menade. Det är inte så.
          </note>
          <note>
            Det har inte med veterinärens eller forskarens religion att göra,
            utan det är hans insikt i ämnet som är avgörande.
          </note>
          <note>
            Jag sade tidigare att det finns sedvänjor. Kvinnlig omskärelse
            är en sedvänja som vi inte kan acceptera, och det finns andra
            sedvänjor vi inte heller kan acceptera. Men frågan om att äta
            kött som är koscher avser muslimers och judars möjlighet att utöva
            sin religion.
          </note>
          <note>
            Apropå vad som har sagts om tidsrymden vill jag citera ett utlåtande
            från Göteborgs universitet:
          </note>
          <note>
            ''Under förutsättning att detta'' -- dvs. snittet --
          </note>
          <note>
            ''sker under mycket kort tidsperiod, dvs. med ett snabbt snitt
            torde risken för smärta vara liten. Ett insnitt genom människans
            hud leder till mycket ringa eller ingen omedelbar smärta. Smärtan
            uppträder först med viss stor tidsfördröjning. Vid det aktuella
            snittet upphör blodcirkulationen till hjärnan omedelbart vilket
            innebär att medvetslöshet inträder och därmed oförmåga att uppfatta
            en smärta som uppträder med fördröjning. Förekomst av reflexer
            såsom blinkreflexen efter det att snittet har genomförts innebär
            inte att djuret är vid medvetande eftersom medvetandet försvinner
            långt innan dessa reflexer har eliminerats på grund av den tilltagande
            syrebristen i såväl hjärna som perifera vävnader i huvudet.''
          </note>
          <note>
            Detta yttrande är avgivet av Sven Andersson, professor i fysiologi
            vid Göteborgs universitet.
          </note>
          <note type="speaker">
            Anf. 112 HÅKAN STRÖMBERG (s) replik:
          </note>
          <note>
            Fru talman! Jag sade inte att det alltid var så att de experter
            som uttalar sig till förmån för koscherslakt skulle ha någon speciell
            religiös tillhörighet, men jag sade att även det kan komma in
            i bilden. Om det är fråga om experter av judisk härkomst är det
            helt självklart att man ser detta som humant. Mot det utlåtande
            från Göteborgs universitet som
          </note>
          <note>
            Kerstin Ekman anförde står de experter vi anlitar inom lantbruksstyrelsen,
            vilka säger att djuren har mycket mycket kraftiga reaktioner ända
            upp till 40
          </note>
          <note>
            sekunder efter det att man har gjort snittet i halspulsådern.
            När det gäller stora djur, storboskap, är det sedan djuret har
            pumpats på blod som bedövningen sker. Det går inte att komma ifrån
            att så är fallet. Alla som har sett en slakt kan ju intyga detta.
          </note>
          <note type="speaker">
            Anf. 113 KERSTIN EKMAN (fp) replik:
          </note>
          <note>
            Fru talman! Det är inte fråga om en lång tidsrymd, och det är
            inte fråga om hur vi som ser på slakten uppfattar den. Det är
            i stället fråga om hur djuret uppfattar slakten. Det tycker jag
            att vi skall ha klart för oss.
          </note>
          <note>
            Det finns ingen anledning att förlänga debatten, utan det är
            bara att konstatera att man i jordbruksutskottets bedömning av
            den här frågan inte tar upp fakta på rätt sätt. Jag beklagar att
            vi fortfarande är långt ifrån att få till stånd en ändring av
            det som är en skamfläck för vårt land.
          </note>
          <note>
            Anf. 114 MARGARETA FOGELBERG
          </note>
          <note>
            (fp):
          </note>
          <note>
            Fru talman! Jag hade inte tänkt ta del i den här debatten, men
            när jag upptäckte att det fortfarande finns förespråkare för den
            barbariska traditionen att klippa av svansen på hundar, dvs. hundarnas
            talorgan, var jag tvungen att säga vad jag tycker.
          </note>
          <note>
            Hundar som har svans löper risk att bli skadade, påstår somliga
            hunduppfödare 1991. Samma argument hördes i riksdagens kammare
            för många många år sedan när man förbjöd öronkupering av hundar.
            Då sade man att hundar som har öron skadar sig och att sådana
            hundar inte kan användas till jakt ute i skogen.
          </note>
          <note>
            I dag finns det hundar som kanske skadar sina öron någon gång,
            men ingen kommer på den befängda idén att säga att vi skall klippa
            av dem öronen.
          </note>
          <note>
            Den allmänna veterinärenheten på lantbruksstyrelsen har gjort
            en utvärdering som bygger på en enkät där man har tagit reda på
            hur många svansskadade hundar som har tagits till veterinär sedan
            kuperingsförbudet infördes. Av 125
          </note>
          <note>
            svansskador av olika art tillhörde 31 hundar av de s.k. kuperingsraserna.
            Den slutsats man borde dra är givetvis att man skall kupera svansen
            på alla hundar, även på raser som normalt inte kuperas, så att
            de inte riskerar att skada svansen.
          </note>
          <note>
            Argumentet att man månar om hundens väl och ve väger nog inte
            lika tungt som kuperingsuppfödares och andra uppfödares funderingar
            om vad som är en vacker hund, vad som är mode, osv. Det har ingenting
            att göra med djurens sätt att röra sig.
          </note>
          <note>
            Fru talman! Jag vill yrka bifall till utskottets hemställan under
            mom. 14. Samtidigt vill jag passa på att yrka bifall till reservationerna
            6 och 7, som handlar om buruppfödning av pälsdjur och om saxfångade
            djur.
          </note>
          <note type="speaker">
            Anf. 115 ELISABETH FLEETWOOD (m):
          </note>
          <note>
            Fru talman! Jag blev mycket förvånad över
          </note>
          <note>
            Margareta Fogelbergs sätt att uttrycka sig. Hon påstår att de
            som begär en utvärdering i den här frågan inte skulle vara måna
            om hundens väl och ve. Jag skulle också vilja påpeka att den utvärdering
            som Margareta Fogelberg här hänvisar till är av ett så pass tidigt
            datum att vi inte kan räkna med den på samma sätt som med en utvärdering
            som tar hänsyn till att en jaktsäsong snart är över --
          </note>
          <note>
            det är nämligen i samband med jakt som de flesta skadorna har
            upptäckts.
          </note>
          <note>
            Jag nöjer mig med detta, men jag vill gärna till protokollet
            föra att jag blev förvånad över att
          </note>
          <note>
            Margareta Fogelberg visar vad som enligt min uppfattning är bristande
            kunskap och bristande förståelse för att även vi är djurvänner.
          </note>
          <note>
            Anf. 116 MARGARETA FOGELBERG
          </note>
          <note>
            (fp):
          </note>
          <note>
            Fru talman! Jag tycker att det vittnar om att man är djurvän
            att man vill låta djuren vara såsom vår
          </note>
          <note>
            Herre har skapat dem och man vill låta dem bete sig på ett naturligt
            sätt.
          </note>
          <note>
            Elisabeth Fleetwood sade också i sitt anförande att situationen
            nu är bekymmersam för dem som föder upp vakthundar och narkotikahundar.
            Jag undrar då om Elisabeth Fleetwood vet hur många av dessa hundar
            som är av kuperingsras. 90 % av dessa hundar är svanshundar, nämligen
            schäfrarna.
          </note>
          <note type="speaker">
            Anf. 117 ELISABETH FLEETWOOD (m):
          </note>
          <note>
            Fru talman! Låt hundarna vara såsom vår Herre har skapat dem,
            sade Margareta Fogelberg. Jag tror att Margareta Fogelberg vet
            att människan har använt hundar i sin tjänst under tusentals år.
            Den specialisering och avel i fråga om hundraser som har pågått
            i hundratals år har skapat de hundar vi nu har, med de förutsättningar
            under vilka de arbetar. Många raser -- jag kan tyvärr inte säga
            hur många -- ser icke alls ut såsom vår Herre en gång skapade
            dem. De är ett resultat av den avel vi har drivit fram just för
            att få en typ av brukshund som passar för det ändamål för vilket
            han skall användas av oss människor. När vi sedan frångår detta
            uppstår därför en risk för skador, vilket vi nu har påpekat. Men
            det är skador som icke vår Herre är skyldig till.
          </note>
          <note>
            Anf. 118 MARGARETA FOGELBERG
          </note>
          <note>
            (fp):
          </note>
          <note>
            Fru talman! Det är inte i första hand brukshundarna som somliga
            förespråkare för kennelklubben är ute efter, utan det är helt
            andra hundar.
          </note>
          <note>
            Bevare oss för de hundraser som människan har avlat fram! Vi
            har i dag kortbenta hundar med intryckta nosar, hundar som nästan
            kvävs därför att människorna har avlat fram sådant som skulle
            vara tjusigt. Det gäller även chihuahua-rasen, som håller på att
            tappa sina ögon. Jag tycker att människan skall sluta avla fram
            hundar på det viset.
          </note>
          <note type="speaker">
            Anf. 119 ELISABETH FLEETWOOD (m):
          </note>
          <note>
            Fru talman! Jag kan hålla med om att de exempel som Margareta
            Fogelberg nu nämnde är avarter.
          </note>
          <note>
            Det som våra förfäder gjorde på 1200-, 1300-, 1400-
          </note>
          <note>
            och 1500-talen kan vi emellertid i dag inte göra mycket år, utan
            det är bara att se till att följa upp de förutsättningar vi har
            givit de här djuren.
          </note>
          <note>
            När det gäller brukshundar är det till stor del vorsteh, riesenschnauzer
            och dobermann som utgör en allt större procentuell andel av brukshundsbesättningen.
            De är alla kuperingshundar, och de blir alltså viktigare och viktigare.
            Det är av den anledningen vi vill ha en utvärdering men inte något
            avskaffande i dagsläget.
          </note>
          <note>
            Har vi fel så lägger vi oss, men har vi rätt så går vi vidare.
          </note>
          <note>
            Anf. 120 MARGARETA FOGELBERG
          </note>
          <note>
            (fp):
          </note>
          <note>
            Fru talman! Det är precis samma andas barn som fortfarande vill
            göra om hundarna efter människans eget intresse. Men som väl är
            finns det en stor grupp hunduppfödare som välkomnat kuperingsförbudet.
          </note>
          <note type="speaker">
            Anf. 121 ELISABETH FLEETWOOD (m):
          </note>
          <note>
            Fru talman! Det är viktigt, Margareta Fogelberg, att vi fortfarande
            har hunden i vår tjänst. Ett nytt användningsområde för hundar
            är narkotikaspaningen. Jag undrar om vi skulle vilja vara utan
            våra narkotikahundars tjänster. Även på det området tränar man
            hundar och avlar hundar som har de rätta egenskaperna, de egenskaper
            som ger dem de bästa förutsättningarna att fylla de funktioner
            i samhället som vi eftersträvar att de skall fylla.
          </note>
          <note>
            Anf. 122 MARGARETA FOGELBERG
          </note>
          <note>
            (fp):
          </note>
          <note>
            Fru talman! Som jag sade tidigare är schäferhundarna och narkotikahundarna
            inte något problem -- schäfern har svans.
          </note>
          <note type="speaker">
            Anf. 123 ELISABETH FLEETWOOD (m):
          </note>
          <note>
            Fru talman! Det här verkar gå alldeles för långt.
          </note>
          <note>
            Låt mig bara säga att det finns många andra raser än schäfer
            som passar till narkotikahundar. Man är t.o.m. på väg mot de små
            raserna, eftersom de lättare kommer in i skrymslen som ofta används
            i sådana sammanhang.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande konstitutionsutskottets betänkande 1990/91:KU31,
            justitieutskottets betänkande 1990/91:JuU11, lagutskottets betänkande
            1990/91:LU16, kulturutskottet betänkande 1990/91:KrU14, näringsutskottets
            betänkanden 1990/91:NU21 och NU22 samt jordbruksutskottets betänkande
            JoU18.
          </note>
          <note>
            Konstitutionsutskottets betänkande KU31
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande JuU11
          </note>
          <note>
            Mom. 1 (tillämpning av terroristlagstiftningen)
          </note>
          <note>
            Utskottets hemställan bifölls med 273 röster mot 28
          </note>
          <note>
            för reservation 1 av Berith Eriksson. 4 ledamöter avstod från
            att rösta.
          </note>
          <note>
            Mom. 2 och 3
          </note>
          <note>
            Utskottets hemställan bifölls.
          </note>
          <note>
            Lagutskottets betänkande LU16
          </note>
          <note>
            Hemställan
          </note>
          <note>
            Utskottets hemställan bifölls med 211 mot 96 för hemställan i
            reservation 1 av Rolf Dahlberg m.fl.
          </note>
          <note>
            Motivering
          </note>
          <note>
            Utskottets motivering -- som ställdes mot den i reservation 2
            av Elisabet Franzén anförda motiveringen -- godkändes med acklamation.
          </note>
          <note>
            Kulturutskottets betänkande KrU14
          </note>
          <note>
            Mom. 1 (Bidrag till trossamfund)
          </note>
          <note>
            Utskottets hemställan bifölls med 267 röster mot
          </note>
          <note>
            38 för reservationen av Lars Ernestam och
          </note>
          <note>
            Margareta Fogelberg. 1 ledamot avstod från att rösta.
          </note>
          <note>
            Mom. 2 (kompensation för skatteomläggningen till de fria trossamfunden
            m.fl.)
          </note>
          <note>
            Utskottets hemställan -- som ställdes mot motionerna Kr403 av
            Rune Backlund och Kersti
          </note>
          <note>
            Johansson, Kr409 av Berndt Ekholm m.fl. och
          </note>
          <note>
            Kr410 av Elver Jonsson m.fl. -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU21
          </note>
          <note>
            Utskottets hemställan -- som ställdes mot reservationen av Hadar
            Cars m.fl. -- bifölls med acklamation.
          </note>
          <note>
            Näringsutskottets betänkande NU22
          </note>
          <note>
            Mom. 3 (NOs handläggningstider)
          </note>
          <note>
            Utskottets hemställan bifölls med 173 röster mot
          </note>
          <note>
            133 för reservation 1 av Hadar Cars m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Jordbruksutskottets betänkande JoU18
          </note>
          <note>
            Mom. 2 (en allmän översyn av djurskyddslagstiftningen m.m.)
          </note>
          <note>
            Utskottets hemställan bifölls med 285 röster mot
          </note>
          <note>
            21 för reservation 2 av Marianne Samuelsson.
          </note>
          <note>
            Mom. 3 (åtgärder mot djurplågeri)
          </note>
          <note>
            Utskottets hemställan bifölls med 171 röster mot
          </note>
          <note>
            134 för reservation 3 av Karl Erik Olsson m.fl.
          </note>
          <note>
            Mom. 7 (pälsdjursuppfödning)
          </note>
          <note>
            Utskottets hemställan bifölls med 263 röster mot
          </note>
          <note>
            37 för reservation 6 av Annika Åhnberg och
          </note>
          <note>
            Marianne Samuelsson.
          </note>
          <note>
            Mom. 9 (importförbud för vissa pälsar och skinn)
          </note>
          <note>
            Utskottets hemställan bifölls med 231 röster mot
          </note>
          <note>
            70 för reservation 7 av Karl Erik Olsson m.fl. 1
          </note>
          <note>
            ledamot avstod från att rösta.
          </note>
          <note>
            Mom. 11 (koscherslakt)
          </note>
          <note>
            Utskottets hemställan bifölls med 280 röster mot
          </note>
          <note>
            20 för motion Jo518 av Lars Leijonborg och Kerstin
          </note>
          <note>
            Ekman. 6 ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            11 § Beslut om fortsatt ärendebehandling den
          </note>
          <note>
            20 mars
          </note>
          <note>
            Kammaren beslöt att ärendebehandlingen skulle fortsättas vid
            arbetsplenum den 20 mars.
          </note>
          <note>
            12 § Kammaren åtskildes kl. 17.45.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 3 §
          </note>
          <note>
            anf. 6 (delvis),
          </note>
          <note>
            av tredje vice talmannen därefter t.o.m. voteringen efter anf.
            32,
          </note>
          <note>
            av andre vice talmannen därefter t.o.m. 8 § anf. 67
          </note>
          <note>
            (delvis) och
          </note>
          <note>
            av förste vice talmannen därefter t.o.m.
          </note>
          <note>
            sammanträdets slut.
          </note>
        </div>
      </body>
    </text>
  </TEI>
</teiCorpus>
