<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--96</head>
          <docDate when="1991-04-17 00:00:00">1991-04-17 00:00:00</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 11 april.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1990/91:173 till skatteutskottet
          </note>
          <note>
            Motionerna
          </note>
          <note>
            1990/91:U14--U17 till utrikesutskottet
          </note>
          <note>
            1990/91:K46--K59 till konstitutionsutskottet
          </note>
          <note>
            1990/91:So59--So62 till socialutskottet
          </note>
          <note>
            1990/91:N96 till näringsutskottet
          </note>
          <note>
            1990/91:So65--So70 till socialutskottet
          </note>
          <note>
            1990/91:N97--N99 till näringsutskottet
          </note>
          <note>
            1990/91:Bo55--Bo59 till bostadsutskottet
          </note>
          <note>
            1990/91:N100--N105 till näringsutskottet
          </note>
          <note>
            1990/91:So63--So64 till socialutskottet
          </note>
          <note>
            1990/91:Jo142--Jo152 till jordbruksutskottet
          </note>
          <note>
            1990/91:Sk58--Sk63 till skatteutskottet
          </note>
          <note>
            1990/91:Fö21 till försvarsutskottet
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialutskottets betänkande 1990/91:SoU12
          </note>
          <note>
            4 § Särskilt kommunalt bostadstillägg till folkpension
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1990/91:SfU19 Särskilt kommunalt bostadstillägg till folkpension
            (prop. 1990/91:119).
          </note>
          <note type="speaker">
            Anf. 1 GULLAN LINDBLAD (m):
          </note>
          <note>
            Herr talman! Så står riksdagen åter inför en
          </note>
          <note>
            ''brandkårsutryckning'' till följd av en felaktig politik, som
            nu drabbar våra svagaste i samhället, pensionärerna, de äldre.
          </note>
          <note>
            Det som vi moderater länge varnade för, nämligen att låginkomstpensionärerna
            skulle få stå med mössan i hand vid socialbyråerna som en följd
            av skatteomläggningens finansiering, blev tyvärr verklighet.
          </note>
          <note>
            Vi uppmärksammade detta under flera debatter i anledning av den
            planerade skatteomläggningen, och vår partiledare sade, bl.a.
            under den allmänpolitiska debatten i vintras, att pensionärer
            skall kunna leva på sin pension, likaväl som vi andra skall kunna
            leva på vår lön. Han var väl medveten om situationen för hundratusentals
            pensionärer, som drabbats av kraftiga kostnadsökningar men inte
            fått några skattelättnader. Till yttermera visso har basbeloppet
            manipulerats så att en ensamstående pensionär förlorar ca 140--150
            kr. i månaden på detta.
          </note>
          <note>
            Jag har sällan fått så många personliga kontakter i ett ärende
            som i detta. Förtvivlade pensionärer har ringt och berättat att
            de har fått hyrorna höjda med
          </note>
          <note>
            400--500 kr. per månad, att matkostnaderna stigit kraftigt liksom
            resekostnaderna på grund av ny och ökad moms utan att de har fått
            någon skattelättnad.
          </note>
          <note>
            I utskottet har vi uppvaktats såväl av
          </note>
          <note>
            Pensionärernas riksorganisation som av Sveriges pensionärsförening,
            som båda har framhållit att det är skatteomläggningen som till
            övervägande del har orsakat problemen. I utskottsbetänkandet redovisas
            att 13,9 % av en hyreshöjning om 24 %
          </note>
          <note>
            härrör sig från skatteomläggningen.
          </note>
          <note>
            Vi moderater krävde redan under allmänna motionstiden ett skyndsamt
            förslag för att lösa pensionärernas problem, såväl kortsiktigt
            som mer långsiktigt.
          </note>
          <note>
            Det var förvånande när regeringsledamöter i det längsta hävdade
            att alla pensionärer skulle få en realt höjd standard som en följd
            av skattereformen.
          </note>
          <note>
            Inte mindre förvånande var det att de försökte bortförklara verkligheten,
            eller som socialministern i ett TV-program sade att hon inte alls
            hade räknat med att skatteomläggningen kunde få så negativa effekter.
            Det är precis samma lomhördhet och dåliga inlevelseförmåga inför
            vanliga människors villkor från socialdemokraternas sida som biträdande
            socialministern manifesterade när han för inte så länge sedan
            deklarerade att man hade bortsett från hur stor ensamheten kunde
            bli hos de riktigt gamla och att det behövdes vårdformer mellan
            det egna hemmet och långvården.
          </note>
          <note>
            Tänk om ni socialdemokrater hade lyssnat till oss i tid!
          </note>
          <note>
            När pensionärernas protester fortsatte att vara högljudda lovade
            statsministern till sist att det skulle läggas fram ett förslag
            som skulle förbättra deras ekonomiska situation.
          </note>
          <note>
            Efter mycket lång väntan lades ett förslag fram, som i omarbetad
            form diskuteras här i dag, vilket jag betonar.
          </note>
          <note>
            Förslaget gick ut på att de pensionärer som hamnat under socialbidragsnormerna
            i resp. kommun skulle få ett extra kommunalt bostadstillägg under
          </note>
          <note>
            1991 som skulle betalas retroaktivt fr.o.m. den 1
          </note>
          <note>
            januari 1991. Staten skulle stå för kostnaden fram t.o.m. den
            30 april, medan utbetalningen under resten av året skulle bekostas
            enligt de vanliga reglerna för bostadstillägg till pensionärer,
            dvs. att staten skulle stå för 25 % av kostnaderna.
          </note>
          <note>
            Vi moderater kunde gå med på förslaget som en första nödfallsåtgärd,
            ett provisorium och ingenting annat. Vi påtalade dock att förslaget
            hade en allvarlig begränsning, det gällde endast de 50 000--
          </note>
          <note>
            60 000 pensionärer som hamnade under socialbidragsnormen, vilken
            dessutom varierar starkt från kommun till kommun. Övriga flera
            hundra tusen pensionärer skulle bara få nöja sig med att konstatera
            löftesbrottet.
          </note>
          <note>
            I vår motion i anledning av propositionen framförde vi med kraft
            att kostnaderna för det särskilda bostadstillägget skulle åvila
            staten och inte kommunerna, som regeringen föreslog.
          </note>
          <note>
            Vi ansåg vidare att utredningen om det framtida
          </note>
          <note>
            KBT borde vara parlamentarisk och inte en enmansutredning. Vi
            anförde dessutom att regeringen skyndsamt måste utreda det moderata
            förslaget i pensionsberedningen om en successiv uppräkning av
            folkpension och pensionstillskott och motsvarande höjning av ''golvet''
            inom ATP.
          </note>
          <note>
            Denna sistnämnda fråga behandlas i det betänkande som diskuteras
            senare i dag.
          </note>
          <note>
            Herr talman! Utskottet har nu i enighet ändrat propositionens
            förslag på en del punkter. Det gäller bostadskostnaderna, som
            skall bedömas skäliga enligt socialstyrelsens norm för bostadskostnader
            vid beräkning av underhållsbidrag.
          </note>
          <note>
            Socialbidragsnormen skall bedömas lägst enligt socialstyrelsens
            normer dess allmänna råd. Särskilt bostadstillägg t.o.m. april
            månad skall tillämpas enligt de normer som gällde t.o.m. den 1
            februari
          </note>
          <note>
            1991, men därefter skall ändringar av normerna efter den 1 februari
            beaktas. Uskottet beräknar nu att ytterligare 5 000--6 000 pensionärer
            kan få en något förhöjd levnadsstandard genom detta.
          </note>
          <note>
            Vi moderater har tillsammans med folkpartiet liberalerna, centern
            och miljöpartiet reserverat oss mot att kommunerna skall ha kostnadsansvaret.
          </note>
          <note>
            Kommunerna har ingen skuld i skatteomläggningens effekter, och
            de har framför allt, vilket vi har tagit fasta på i reservationen.
          </note>
          <note>
            redan antagit sina budgetar. I finansplanen står det faktiskt
            att staten inte skall ålägga kommunerna extra utgifter, bl.a.
            med hänsyn till skattestoppet, och detta är ett löftesbrott!
          </note>
          <note>
            Som en följd av vårt ställningstagande har vi i reservation 5
            anslagit 15 milj.kr. utöver regeringens förslag.
          </note>
          <note>
            Vi har tillsammans med folkpartiet liberalerna också reserverat
            oss till förmån för att särskilt KBT
          </note>
          <note>
            också skall kunna utgå till pensionärer som hamnat utanför socialbidragsnormen
            men som i dag inte är berättigade till KBT.
          </note>
          <note>
            I reservation 6 har vi tillsammans med miljöpartiet framhållit
            behovet av kostnads- och konsekvensanalyser, inte minst för kommunernas
            del.
          </note>
          <note>
            Herr talman! Jag skall med hänsyn till kammarens tid be att få
            yrka bifall endast till reservation 3.
          </note>
          <note type="speaker">
            Anf. 2 BARBRO SANDBERG (fp):
          </note>
          <note>
            Herr talman! I det här betänkandet behandlas som
          </note>
          <note>
            Gullan Lindblad sade det särskilda kommunala bostadstillägget
            till pensionärer.
          </note>
          <note>
            Den ekonomiska politiken har en avgörande betydelse för alla
            människors välfärd. För att långsiktigt trygga de värden ett gott
            samhälle bygger på måste först kampen mot inflationen vinnas.
            Inflation leder till urholkad konkurrenskraft och en snabbt stigande
            arbetslöshet. Den orsakar också en godtycklig och orättvis omfördelning
            av ekonomiska tillgångar i samhället, ofta till nackdel för de
            äldre. Den leder vidare till höga räntor, som nu bidragit till
            de hyreshöjningar som skapar ekonomiska problem för vissa pensionärsgrupper.
          </note>
          <note>
            För att trygga pensionerna för framtiden måste vi också ha ekonomisk
            tillväxt. Det nuvarande pensionssystemet förutsätter en genomsnittlig
            tillväxt på 2 % per år.
          </note>
          <note>
            Skattereformen är en investering i en bättre ekonomisk utveckling
            och som sådan oerhört viktig för dagens och framtidens pensionärer.
            Den ökade tillväxten skall förutom att långsiktigt trygga pensionerna
            också garantera resurser till bl.a.
          </note>
          <note>
            sjukvård.
          </note>
          <note>
            Jag vill understryka att dagens proposition inte har något samband
            med skattereformen.
          </note>
          <note>
            Hyreshöjningarna fr.o.m. februari 1991 ligger på ca
          </note>
          <note>
            24 %. Ca 13 % är en följd av skattereformen. De pensionärer som
            avses bli kompenserade med dagens proposition, alltså de som endast
            har folkpension och pensionstillskott eller mycket låg
          </note>
          <note>
            ATP, fick ingen skattesänkning, därför att de inte betalar någon
            skatt. De kompenserades i stället genom höjt pensionstillskott
            och höjt tak för det kommunala bostadstillägget (KBT). Jag vill
            för
          </note>
          <note>
            Gullan Lindblad på nytt betona att det inte är skattereformen
            utan regeringens allmänna ekonomiska politik som har orsakat kostnadsökningarna.
            Hyreshöjningar som inte har samband med skattereformen kommer
            ju också att påverka basbeloppet nästa år.
          </note>
          <note>
            I början av detta år stod det klart att hyresökningarna skulle
            bli stora och att ett antal kommuner samtidigt inte höjde taket
            för KBT.
          </note>
          <note>
            Något sådant underlag fanns inte att tillgå tidigare under 1990,
            bl.a. eftersom kommunernas beslut beträffande KBT fattades på
            senhösten.
          </note>
          <note>
            Folkpartiet liberalerna anser att det är självklart att pensionärer
            med låg pension och hög hyra måste få kompensation för de fördyringar
            som har inträffat.
          </note>
          <note>
            Detta påpekade vi för regeringen i ett tidigt skede och anser
            att dagens proposition är en följd av denna kontakt.
          </note>
          <note>
            Vi har vid flera tillfällen föreslagit att reglerna för
          </note>
          <note>
            KBT skall vara lika i alla kommuner. Detta har majoriteten motsatt
            sig. Konsekvensen av detta ser vi nu. Vore reglerna för KBT enhetliga,
            skulle det vara mycket lättare att hjälpa de pensionärer som har
            hamnat i en svår ekonomisk situation. Den genomförda höjningen
            av KBT och pensionstillskottet vid årsskiftet har förbättrat pensionärernas
            ekonomiska villkor. Men dessa förändringar kan begränsas av de
            kommunala besluten. Vi ser utskottets förändring av propositionen
            som ett steg i rätt riktning mot enhetliga regler.
          </note>
          <note>
            I propositionen föreslås att staten och kommunerna skall dela
            på kostnaden för det särskilda kommunala bostadstillägget. Staten
            skulle ta hela kostnaden för de första fyra månaderna och därefter
            som vanligt 25 %. Utskottsmajoriteten har gjort en mindre förändring
            så till vida att staten ger
          </note>
          <note>
            40 % i stället 25 % i bidrag från maj månad.
          </note>
          <note>
            Vi motsätter oss regeringens förslag att kommunerna skall betala
            en del av räkningen för det särskilda kommunala bostadstillägget.
          </note>
          <note>
            Visst finns det vissa skäl som kan anföras för en sådan lösning.
            Men från kommunalt håll har starka invändningar riktats mot regeringens
            förslag i denna del. Man har pekat på att det har framlagts efter
            det att kommunala budgetar gjorts upp och att det därför försvårar
            kommunernas ekonomiska planering i en redan trängd situation.
          </note>
          <note>
            Vi har för vår del tagit intryck av den argumentation som företrädare
            för kommunsektorn har framfört. Landets kommunpolitiker brottas
            med svåra problem och möter viktiga utmaningar, inte minst i vad
            gäller den förnyelse av den offentliga sektorn som är en av 90-talets
            politiska huvuduppgifter.
          </note>
          <note>
            I detta läge är det av central betydelse att staten undviker
            att agera på ett sätt som bland kommunpolitiker skapar en känsla
            av att staten lägger på kommunerna ekonomiska bördor utan förvarning
            och utan att ge kommunerna möjligheter att anpassa sin verksamhet
            till nya villkor.
          </note>
          <note>
            Mot denna bakgrund föreslår vi att staten tar hela kostnaden
            för denna tillfälliga åtgärd. Detta säger vi i reservation 3 tillsammans
            med moderaterna, centern och miljöpartiet. Jag vill här yrka bifall
            till den reservationen.
          </note>
          <note>
            Herr talman! Jag vill till slut återigen framhålla fördelen med
            att KBT utgår efter enhetliga regler i hela landet. Folkpartiet
            liberalerna har även i denna motion föreslagit en utredning, som
            bör ges direktiv att skyndsamt utarbeta förslag för att de nya
            reglerna skall kunna träda i kraft den 1 januari
          </note>
          <note>
            1992.
          </note>
          <note>
            Folkpartiet liberalerna står givetvis bakom alla reservationer
            som har undertecknats av de liberala utskottsledamöterna, men
            jag yrkar som sagt bifall bara till reservation 3.
          </note>
          <note type="speaker">
            Anf. 3 GULLAN LINDBLAD (m) replik:
          </note>
          <note>
            Herr talman! Jag skall inte träta med Barbro
          </note>
          <note>
            Sandberg. Det viktiga är ju att vi i en brydsam situation hjälper
            pensionärerna. Jag vill dock erinra om vad Barbro Sandberg själv
            sade, nämligen att ca
          </note>
          <note>
            14 % av 24 % är en direkt följd av skatteomläggningen. Såväl
            SPF som PRO
          </note>
          <note>
            betonade ju vid utskottsbesöket att det hela berodde på skatteomläggningen.
          </note>
          <note>
            Skattereformen innebar ju inte någon sänkning av skattetrycket
            för de enskilda människorna.
          </note>
          <note>
            Däremot måste vi betala höjd och ny moms, och det drabbar pensionärerna
            lika mycket som oss andra. Skattetrycket har också fört med sig
            att inflationen har ökat. Vi har fått en ökning av fastighetsskatterna,
            osv. Allt detta har gjort att pensionärernas situation har blivit
            ohållbar, dvs.
          </note>
          <note>
            såväl på grund av skatteomläggningen som på grund av det alltför
            hårda skattetrycket i landet.
          </note>
          <note>
            När det gäller pensionärer med låg ATP har det dess värre visat
            sig att somliga t.o.m. har vidkänts en viss sänkning av sina pensioner.
            Tyvärr har allt detta gjort att alla pensionärer har fått det
            sämre.
          </note>
          <note>
            Kanske har de som har höga pensioner klarat sig någorlunda bra,
            men låginkomstpensionärerna i gemen har fått det sämre.
          </note>
          <note type="speaker">
            Anf. 4 BARBRO SANDBERG (fp) replik:
          </note>
          <note>
            Herr talman! Varken Gullan Lindblad eller jag är ekonomisk expert
            och därför tycker jag inte att vi skall diskutera ekonomiska frågor.
            Jag vill ändå bemöta Gullan Lindblad. Hon sade att alla pensionärer
            har fått det sämre. Detta tycker jag är en alltför grov överdrift.
          </note>
          <note>
            Jag vill också tala om för Gullan Lindblad att basbeloppet, pensionstillskottet
            och taket för KBT
          </note>
          <note>
            höjdes just därför att de svagaste pensionärerna inte fick någon
            skattesänkning. Att påstå att de
          </note>
          <note>
            13 % inte är kompenserade med hänsyn till hyreshöjningar är alltså
            felaktigt.
          </note>
          <note type="speaker">
            Anf. 5 GULLAN LINDBLAD (m) replik:
          </note>
          <note>
            Herr talman! Jag håller med om att det här faktiskt inte är en
            skattedebatt, men eftersom jag blev apostroferad måste jag få
            försvara mig.
          </note>
          <note>
            Basbeloppet har ju manipulerats, varför pensionärerna har fått
            det sämre också av den anledningen. Sedan talade jag faktiskt
            inte om alla pensionärer. Jag sade att de som har relativt höga
          </note>
          <note>
            ATP-pensioner säkert har fått en viss förbättring, medan låginkomstpensionärerna
            i genomsnitt har fått det sämre.
          </note>
          <note type="speaker">
            Anf. 6 BARBRO SANDBERG (fp) replik:
          </note>
          <note>
            Herr talman! Jag skall kanske råda Gullan
          </note>
          <note>
            Lindblad att läsa underlaget för den s.k.
          </note>
          <note>
            manipuleringen med basbeloppet. Höjer man basbeloppet rakt över
            gynnar det ju många andra grupper som får kompensation genom skattesänkningar.
            Vi har alltså gjort de andra justeringarna just med tanke på de
            pensionärer som missgynnas av att basbeloppet inte höjs fullt
            ut. De har fått pensionstillskottet i stället.
          </note>
          <note type="speaker">
            Anf. 7 KARIN ISRAELSSON (c):
          </note>
          <note>
            Herr talman! Det är många som spår att regeringens svek mot låginkomsttagare
            och de sämst ställda pensionärerna kommer att leda till denna
            regerings fall. Inte minst dagens debatt kommer att grundligt
            bevisa vad som har varit regeringens avsikter, som inte innefattat
            något stöd till de sämst ställda förrän oppositionen blivit så
            stark bland allmänheten att regeringen tvingats till reträtt.
          </note>
          <note>
            Min första fråga till Doris Håvik blir därför om regeringen varit
            omedveten om den situation som skulle uppstå när skatteomläggningen
            genomfördes. Om så inte har varit fallet, hur kunde regeringen
            låta bli att tidigare korrigera skatteomläggningens effekter?
            Hoppades man på att protesterna skulle tystna och försämringarna
            accepteras?
          </note>
          <note>
            Det var först i januari när hyran skulle betalas som regeringen
            gav en offentlig reaktion på de försämringar som inträffat. Statsministern
            gick ut och lovade mycket mångtydigt att ett extra kommunalt bostadstillägg
            skulle korrigera orättvisorna.
          </note>
          <note>
            Redan i fjol gav socialdemokraterna i en rapport en redovisning
            av vilka effekter skatteomläggningen skulle ge för de pensionärer
            som hade låg pension och hög hyra. Man lade till en brasklapp
            att det i vissa fall kunde bli minuseffekter om hyreshöjningarna
            blev högre än de som beräknats.
          </note>
          <note>
            Sanningen att säga räknade man i exemplet med en relativt låg
            hyra, och redan då visades svagheterna i skattesystemet beträffande
            just denna grupp pensionärer. Detta hade man tydligen glömt när
            pensionärerna fick sina hyresavier och hyreshöjningen och de övriga
            kostnadsökningarna slog igenom.
          </note>
          <note>
            Man kan dock inte påstå att regeringen inte kände till de väntade
            försämringarna. Förutom rapporten förekom en ström av brev och
            uppvaktningar från pensionärsförbunden. I riksdagen hade vi från
            centerpartiet motioner, där det varnades för de effekter som vi
            nu har sett. Mot denna bakgrund vore det intressant att få ett
            besked från regeringspartiets representant i debatten. Varför
            gjorde regeringen inte något åt detta redan i januari? Var avsikten
            att först göra det ekonomiskt besvärligt för pensionärerna för
            att sedan kunna rycka ut och vara räddare i nöden? Det är ju valår.
          </note>
          <note>
            Socialministern fick det hett om öronen i mitten av januari då
            alla brev kom. Det var främst ensamstående kvinnor med låg eller
            ingen ATP
          </note>
          <note>
            som beskrev den ekonomiskt svåra situation som de hamnat i. Det
            var arga och upprivna pensionärer som med besvikelse uttryckte
            sin oro.
          </note>
          <note>
            Med 3 000 kr. i handen när hyran var betald skulle de klara kostnadsökningarna
            beträffande vård, mat och annan service. Det gick bara inte ihop
            för dem.
          </note>
          <note>
            Så pass förstod nog också regeringen. En pensionär sade så här:
            ''Det är bittert att behöva leva på socialhjälp på ålderns dag.
            Jag har varit en aktiv socialdemokrat som har varit med och jämnat
            vägen för det välfärdssamhälle som byggts upp.''
          </note>
          <note>
            De sämst ställda, de som redan tidigare levt nära existensminimum,
            hade fått det sämre och detta i ett land med en regering som har
            haft som måtto en välfärdspolitik med en fördelningspolitisk profil.
            I
          </note>
          <note>
            varje fall har man påstått sig stå för detta. Praktiken visar
            att så inte har varit fallet.
          </note>
          <note>
            Visserligen gav folkpartiet liberalerna och regeringen genom
            höjda pensionstillskott viss kompensation för skatteomläggningens
            effekter.
          </note>
          <note>
            Samtidigt undantogs från basbeloppet hela kostnadsökningen, vilket
            innebär att pensionsförmånerna vid en hög inflation kommer att
            urholkas ännu mera.
          </note>
          <note>
            När nu regeringen hade fått klart för sig vad som var på gång,
            med hela skaror av uppretade pensionärer, lovades kompensation
            i form av särskilt bostadstillägg till de sämst ställda. I första
            svepet angavs ett stort antal pensionärer som skulle få del av
            detta. Nu vet vi att antalet inte blev så stort.
          </note>
          <note>
            Skattereformens fördelar ansågs vara att rundgången i systemet
            skulle upphöra. Klara enkla regler skulle ge ett mycket lågt behov
            av kompensation. Men de första effekterna av skatteomläggningen
            har just varit ett starkt ökat behov av kompensation, ökad byråkrati.
          </note>
          <note>
            I ett interpellationssvar som jag fick i denna kammare den 14
            februari förklarade statsrådet
          </note>
          <note>
            Ingela Thalén att nu skulle förslaget strax vara färdigt. Pensionärerna
            skulle andas ut. Gruppen som det rörde sig om uppgavs bestå av
            ca 30 000
          </note>
          <note>
            hushåll. Vem som skulle betala notan fick jag inget besked om.
          </note>
          <note>
            Så småningom kom propositionen. Då fick vi också besked om vem
            som skulle betala notan. Hälften skulle staten ta hand om, resterande
            summa skulle kommunerna få stå för. Visst kan man undra över denna
            logik. Kommunerna hade redan då lagt fast sin budget och skatteuttaget
            var beslutat.
          </note>
          <note>
            Ekonomin är i de flesta kommuner mycket ansträngd. Centerpartiet
            slog fast att staten måste ta sitt ansvar för denna kostnad. Regeringen
            har redan nu vältrat över så många andra kostnader på kommunerna
            att det saknas utrymme för flera.
          </note>
          <note>
            När motionstiden gått ut kunde vi konstatera att det fanns majoritet
            för att kommunerna skulle stå skadeslösa. Vänsterpartiet yrkade
            även detta i sin motion. Så hände någonting på vägen. Regeringens
            förslag ingick i en förhandling med vänsterpartiet, som friskt
            bjöd in till den. Ut kom ett förslag med en bättre profil när
            det gällde fördelningen och något mindre byråkratiskt. Men fortfarande
            skulle kommunerna stå för en del av kostnaderna.
          </note>
          <note>
            Vänsterpartiet rättade plötsligt in sig i ledet bakom socialdemokraterna.
            Var det den interna kritiken som blev för stark för vänsterpartiet?
            Det gällde att i slutet av mandatperioden stödja det parti man
            stött som regeringsparti, annars kanske det skulle se för galet
            ut.
          </note>
          <note>
            Vi från centerpartiet gav i vår motion uttryck för den orättvisa
            som drabbat pensionärerna. Ett stort antal pensionärer lever under
            mycket små ekonomiska omständigheter. De mest utsatta grupperna
            är pensionärer med låg eller ingen ATP, de allra äldsta, och därmed
            mest vårdkrävande, samt de ensamstående, vilka till övervägande
            del är äldre kvinnor. 400 000 pensionärer saknar helt
          </note>
          <note>
            ATP-poäng. Många av dessa är kvinnor, som ägnat en stor del av
            sina liv åt att vårda barn eller andra närstående. Genom ATP-systemets
            starka koppling till heltidsförvärvsarbete har kvinnorna en svag
            ställning inom pensionssystemet. Väldigt många kvinnor och män
            har lägre ATP än 4 poäng.
          </note>
          <note>
            Det finns runt 800 000 sådana personer. 644 000
          </note>
          <note>
            pensionärer, förtidspensionärer inräknade, uppbär pensionstillskott.
          </note>
          <note>
            Det är dessa grupper pensionärer som förlorar mest på den av
            socialdemokraterna och folkpartiet liberalerna genomförda skatteomläggningen.
          </note>
          <note>
            Höjda boende- och matkostnader samt höjda avgifter och taxor
            på exempelvis läkarbesök och färdtjänst är en effekt av skatteomläggningen.
            Det är de äldre och ofta sjuka som främst drabbas av den orättfärdiga
            ekonomiska politiken. Det är de som får betala en stor del av
            skatteomläggningen genom dyrare levnadsomkostnader, utan att få
            del av någon skattesänkning. Det som har skett är en övervältring
            av kostnader från hög- till låginkomsttagare och från bättre ställda
            pensionärer till de som redan lever på marginalen.
          </note>
          <note>
            Klyftorna i samhället fortsätter att öka.
          </note>
          <note>
            Betydligt fler än de som får del av det särskilda bostadstillägget
            är i behov av en ekonomisk förbättring. Vi i centerpartiet föreslår
            därför att pensionstillskottet fram till årsskiftet skall höjas
            med 3 %. Det ger tillsammans med bostadstillägget en bättre fördelning.
          </note>
          <note>
            Vårt huvudförslag om en grundpension innebär en helt annan syn
            på pensionärernas ekonomiska situation. Grundpensionen har bakat
            in folkpensionen, pensionstillskottet, kommunala bostadstillägget
            och den lägsta ATPn. I dagens penningvärde skulle den uppgå till
            ca 100 000 kr.
          </note>
          <note>
            Naturligtvis måste även en sådan förstärkning av grundpensionen
            finansieras. Inte minst våra motståndare när det gäller detta
            förslag påpekar detta med tydlig misstro.
          </note>
          <note>
            Centerpartiet har länge krävt förändringar i socialförsäkringssystemet
            som innebär betydligt större besparingar än vad grundpensionen
            kostar.
          </note>
          <note>
            Vi har visat på vilka kostnadsökningar som arbetsskadeförsäkringen
            har inneburit. Med en bättre förd socialförsäkringspolitik finns
            det utrymme för en reform som grundpensionen.
          </note>
          <note>
            Centerpartiet vill alltså på sikt förändra nuvarande krångliga
            och byråkratiska pensionssystem för att ge utrymme åt ett rättvist
            och lättöverskådligt grundpensionssystem.
          </note>
          <note>
            Vi har också i våra skatteförslag visat på bättre vägar att finansiera
            skatteomläggningen. Genom att behålla nuvarande momssatser finns
            det utrymme för att sänka momsen på livsmedlen.
          </note>
          <note>
            Hade detta varit genomfört skulle också behovet av kompensation
            till barnfamiljer och pensionärer inte ha behövt tillgripas. Nu
            börjar också regeringspartiet inse det förnuftiga med ett sådant
            förslag. Av den anledningen antar jag att Doris
          </note>
          <note>
            Håvik kommer att ligga lågt i dag med kritiken mot ett sådant
            förslag. Det gäller matmomssänkning och en annan fördelning av
            boendekostnaderna.
          </note>
          <note>
            Detta visar bara på att centerpartiet är ute på rätt väg när
            vi vill förändra pensionärernas förmåner.
          </note>
          <note>
            Genom en grundtrygghet i pensionssystemet skapas förutsättningar
            för andra alternativ, där man genom enskilda försäkringar kan
            bygga på, för ökad trygghet. ATP-systemet blev inte vad som utlovades,
            och nu håller regeringen på att lappa och laga. Det har aldrig
            varit ett bra sätt att skapa stabila system. Därför borde regeringen
            ta vårt råd på allvar. Förbered för sänkt matmoms och inrikta
            arbetet på en grundpension!
          </note>
          <note>
            Jag vill med detta, herr talman, yrka bifall till reservationerna
            nr 1 och 3. Vid bifall till reservation nr 3 yrkar jag också bifall
            till reservationerna nr 4
          </note>
          <note>
            och 5.
          </note>
          <note type="speaker">
            Anf. 8 RAGNHILD POHANKA (mp):
          </note>
          <note>
            Herr talman! Skattereformens förlorare är låginkomsttagare. Det
            betyder att flertalet är kvinnor, eftersom de flesta låginkomsttagare
            är kvinnor. Skattereformens förlorare är också de som får låga
            pensioner. De senare, som saknar ATP, får inte några minskade
            skatter över huvud taget.
          </note>
          <note>
            För låginkomsttagarna äts de få hundralappar som de får i handen
            sabbat upp av ökade hyror, ökade avgifter inom sjukvården, moms
            på kollektivtrafiken,m.m. Pensionärerna får ökade kostnader för
            eventuell färdtjänst, kollektivtrafik, fotvård, sjukvård, eventuell
            hemtjänst -- och hyrorna förstås.
          </note>
          <note>
            Den kompensation som höjt pensionstillskott och höjd övre gräns
            för bostadstillägg skulle innebära har inte varit till fyllest.
            Ökningen av hyrorna har överstigit det förväntade och den genomsnittliga
            höjningen på 24 % beräknas till ca hälften vara betingad av skattereformen.
            En stor grupp av de sämst ställda pensionärerna har hamnat under
            socialbidragsnormen, efter betald hyra.
          </note>
          <note>
            1990 betalade alla kommuner mer än minimum av socialbidragsnormen.
            Därefter har flertalet kommuner höjt sina normer ytterligare.
            31
          </note>
          <note>
            kommuner har oförändrad norm och 23 kommuner har sänkt beloppet.
            Det är mycket allvarligt, för det kan komma ytterligare sådana
            sänkningar i och med att kommunerna får ansvar för det särskilda
            bostadstillägget.
          </note>
          <note>
            Meningen från början var att det särskilda kommunala bostadstillägget
            skulle fylla ut vissa skillnader upp till kommunernas bidragsnorm.
            I det här betänkandet föreslås dock en förbättring, som innebär
            att man går efter socialstyrelsens norm, som är 3 114 kr. per
            månad för ensamstående och
          </note>
          <note>
            5 160 kr. per månad för par.
          </note>
          <note>
            Situationen är ändå underlig, som de uppvaktande pensionärsorganisationerna
            sade, eftersom socialbidraget är något man i allmänhet får tillfälligt,
            för att så småningom komma ut i samhället igen och klara en arbetssituation,
            i vissa fall bli tilldelad förtidspension eller något annat.
          </note>
          <note>
            Men för pensionärerna finns det ingen förändring i sikte. Om
            man enbart har bidrag enligt socialbidragsnormen går det nog bra
            att leva på de pengarna ett tag. Men när man skall skaffa sig
            nya saker -- kanske åtgärda något med tänderna, byta glasögon
            eller köpa litet kläder -- blir det ytterst svårt att klara sig
            enbart på de pengar som socialbidragsnormen ger, även det belopp
            som socialstyrelsen rekommenderar.
          </note>
          <note>
            Jag yrkar bifall till reservation 3, mom. 4, och reservation
            6 samt står naturligtvis bakom följdreservationerna.
          </note>
          <note>
            Miljöpartiet de gröna anser att staten skall bära hela ansvaret
            för särskilt KBT då behovet av tillägget är en följd av den statliga
            skattereformen.
          </note>
          <note>
            Det är oerhört viktigt att man inte lastar på kommunerna ytterligare
            utgifter, vilket har skett gång på gång under de senaste åren.
            Nu har vi dessutom ett skattestopp. Varifrån skall man ta pengarna?
            Jag tycker att det är viktigt att se efter vilka som skall stå
            för sådana här
          </note>
          <note>
            ''rättvisereformer'', dvs. nödvändig komplettering.
          </note>
          <note>
            Vi anser att behovet är stort att inför nästa år göra någonting
            åt den här situationen. Det vi nu behandlar är en proposition
            som endast gäller 1991.
          </note>
          <note>
            Vi förutsätter att det kommer en proposition under hösten så
            att man i god tid hinner behandla den inför nästa budgetår.
          </note>
          <note>
            Eftersom 400 000 pensionärer saknar ATP, borde, enligt min beräkning,
            en långt större del av dem behöva det särskilda bostadstillägget.
            Alla dessa människor har svårt att klara sig. Det finns naturligtvis
            en del som har mycket låg hyra, men jag tror inte att det är så
            många som förutsägs i propositionen.
          </note>
          <note>
            Jag vill även yrka bifall till reservationen om kostnads- och
            konsekvensanalyser. Det är viktigt att se hur det går, att följa
            upp det som vi beslutar om i dag och se om det var tillräckligt,
            om beslutet föll ut rätt, om det var rätt grupper som fick bostadstillägg
            eller om det fattades grupper som också skulle ha haft. En sådan
            konsekvensanalys borde utföras i det här fallet och även i andra
            fall när via beslutar om saker där vi inte har riktig framförhållning
            eller inte kan se hur det slår.
          </note>
          <note type="speaker">
            Anf. 9 DORIS HÅVIK (s):
          </note>
          <note>
            Herr talman! Mycken kritik har framförts från denna talarstol.
            Det har talats om manipulerat basbelopp. Det har sagts att socialdemokraterna
            har glömt pensionärerna. Vidare har det talats om en felaktig
            ekonomisk politik, som har lett till att pensionärerna har hamnat
            i den situation som de nu befinner sig i. Det har också talats
            om räntehöjningar och om hög inflation.
          </note>
          <note>
            Jag vill då framhålla att samtliga partier har varit inbjudna
            att medverka till en ekonomisk politik.
          </note>
          <note>
            Alla kunde alltså vara med i arbetet med att åstadkomma en bättre
            situation här i landet såväl när det har gällt räntehöjningar
            som när det har gällt att åstadkomma en dämpning i fråga om den
            överhettade ekonomin. Jag beklagar att partierna inte har känt
            sig föranlåtna att ta det ekonomiska ansvaret. Det är helt klart
            att det för en regering i minoritetsställning -- vi har ju icke
            kunnat få igenom ett enda förslag utan att något annat parti har
            stött oss -- varit omöjligt att få i genom de förslag som har
            legat på riksdagens bord.
          </note>
          <note>
            I den nu aktuella frågan skulle jag vilja påminna om att detta
            med att manipulera basbelopp och att ändra på normerna för det
            kommunala bostadstillägget är någonting som verkligen praktiserades
            under den borgerliga regeringstiden.
          </note>
          <note>
            Ni ville ju räkna bort vissa kostnadsökningar -- och då inte
            tillfälligt utan permanent -- som hade inneburit en verklig urholkning
            av ATP. Och detta är ni fullt medvetna om.
          </note>
          <note>
            Så något om pensionärsorganisationernas uppvaktning, som ju skedde
            internt i utskottet.
          </note>
          <note>
            Egentligen brukar vi inte föra sådant vidare. Men ni har frångått
            den goda seden. Därför kan jag också gå in något på något av det
            som sades vid det aktuella tillfället. Man pekade på tidigare
            manipulering av basbeloppet. Ni var väl medvetna om att det var
            ett led i urholkningen av ATP, en pensionsreform som ni aldrig
            har accepterat. Det var bara strax efter genomförandet av denna
            reform som man gick upp här i talarstolen och ville ta åt sig
            äran -- jag tror att det gällde samtliga partier -- för att ha
            medverkat till och ibland även för att t.o.m. ha kommit på ATP-systemet.
            Men nu är det andra tongångar som gäller. I och med pensionsberedningens
            framlagda betänkande har
          </note>
          <note>
            ATP kommit för att stanna. Det är en bra reform, och det är en
            viktig reform. Här är det fråga om den politiska viljan. Men det
            har här i talarstolen klart deklarerats att denna politiska vilja
            inte finns hos de borgerliga partierna. Bäva månde pensionärer
            med ATP efter ett sådant uttalande!
          </note>
          <note>
            Jag vill säga att Karin Israelssons svartmålning av
          </note>
          <note>
            Sverige och av pensionärernas situation verkligen är att skjuta
            över målet. Därigenom känner pensionärerna inte igen sig.
          </note>
          <note>
            Vidare delar jag Barbro Sandbergs uppfattning om att cirka 13
            % av hyreshöjningarna är en följd av skattereformen. Det är oerhört
            viktigt att följa upp vad som har hänt på hyresmarknaden utöver
            detta.
          </note>
          <note>
            Alla kostnader som föranleder hyreshöjningarna har ju inte kommit
            på en gång. Därför är det viktigt att studera vad som har hänt
            på den fronten.
          </note>
          <note>
            Jag skulle vilja erinra om att bostadstillägget är mindre. Det
            är också någonting som ni var överens om. Under den borgerliga
            regeringstiden ville ni ju ta bort de 80 kronorna i botten, och
            sedan skulle
          </note>
          <note>
            80 % betalas ut upp till ett visst tak. Men det är ett sätt att
            försämra situationen för pensionärerna. Vi har inte haft ekonomiska
            möjligheter att åstadkomma en ändring här. Men även om vi hade
            försökt göra det, hade det säkerligen blivit kolossalt stora skillnader
            mellan olika kommuner.
          </note>
          <note>
            Kommunerna har ju möjligheter att själva besluta om det kommunala
            bostadstillägget.
          </note>
          <note>
            Ragnhild Pohanka räknade upp kommuner som t.o.m. har sänkt det
            kommunala bostadstillägget, väl medvetna om att situationen redan
            då var svår för pensionärerna i kommunen.
          </note>
          <note>
            Det talas om att budgetarna redan var klara. Detta skulle ha
            kommit i en situation, där man inte hade medel för att ändra det
            kommunala bostadstillägget. Men budgetarna var väl klara också
            för de kommuner som minskade det kommunala bostadstillägget. Där
            ansåg man väl att pengarna behövdes för andra ändamål, alltså
            inte för pensionärerna.
          </note>
          <note>
            Jag återkommer till detta med manipuleringen av basbeloppet.
            Det handlar om 2,93 %. Dessa 2,93 %
          </note>
          <note>
            innebär kostnader för att betala skattereformen.
          </note>
          <note>
            De kostnaderna kan man inte få ersättning för två gånger -- först
            har man kostnader och sedan skall man få ytterligare pension.
          </note>
          <note>
            Det intressanta är att titta på vad som skulle ha hänt om man
            hade höjt med 2,93 % rakt över. Det skulle då ha varit fråga om
            en kostnad i storleksordning 4
          </note>
          <note>
            miljarder kronor. Därutöver skulle de pensionärer som vi i dag
            talar om ha fått en s.k. höjning med
          </note>
          <note>
            112:50 i månaden. Pensionärer med den högsta poängen har däremot
            redan fått en skattesänkning.
          </note>
          <note>
            Det handlar om drygt 11 000 kr. om året.
          </note>
          <note>
            Ändringarna av basbeloppet skulle innebära att pensionen höjdes
            med ytterligare med 4 000 kr. om året.
          </note>
          <note>
            Jag har en bestämd känsla av att ni i den situationen skulle
            ha ansett att pensionärerna hade fått kompensation -- basbeloppet
            var ju beräknat fullt ut. Ja, det hade alltså inneburit en höjning
            med
          </note>
          <note>
            112:50 i månaden för de pensionärer som vi i dag talar om.
          </note>
          <note>
            Jag tror emellertid att det är nödvändigt att ha de rätta proportionerna
            i detta avseende. Förslaget har ju gjorts om i utskottet. Men
            jag vill inte påstå att några tankegångar i den här vägen kunde
            skönjas från moderaterna, folkpartiet, centern eller miljöpartiet.
            De aktuella idéerna har i stället diskuterats fram utifrån ett
            socialdemokratiskt förslag. Vänsterparitet tyckte att det kunde
            vara värt att titta på förslaget. Så skedde också, och man kom
            fram till att förslaget innebar en avsevärd förbättring.
          </note>
          <note>
            En stor skattereform, dvs. en stor omläggning av skatterna, kan
            naturligtvis inte få exakt det utslag beträffande de enskilda
            individerna som man har tänkt sig. Vi talar i dag om att det är
            ungefär
          </note>
          <note>
            550 000 pensionärer som uppbär kommunalt bostadstillägg. Det
            kan då vara fråga om större eller mindre belopp. Vidare är det
            ungefär 2 miljoner människor i vårt land som uppbär någon form
            av pension. Vi har kommit fram till att det är ungefär
          </note>
          <note>
            30 000 hushåll -- det kan röra sig om 60 000
          </note>
          <note>
            personer -- som har hamnat i en besvärlig situation till följd
            av skattereformen. Som Barbro Sandberg sade är det här inte fråga
            om några skatter.
          </note>
          <note>
            Grundpensionen, pensionstillskottet och det kommunala bostadstillägget
            är ju icke beskattade.
          </note>
          <note>
            Vi konstaterade i det sammanhanget att vi måste göra någonting
            för dessa pensionärer. Sedan skall vi se över detta med det kommunala
            bostadstillägget.
          </note>
          <note>
            Det är viktigt att ha kvar detta. Det har pensionsberedningen
            klart uttalat, i strid med vad centern anser bör gälla.
          </note>
          <note>
            En utredning skall också se över dessa saker. Vi hoppas verkligen
            att kommunerna på det området är samarbetsvilliga. Vidare hoppas
            vi att kommunerna är beredda att följa de normer som man kommer
            fram till. Hittills har det kanske varit litet si och så med den
            saken på vissa håll. På den punkten tror jag inte att det finns
            några delade meningar.
          </note>
          <note>
            När det sedan gäller hur detta skall betalas vill jag erinra
            om statsbidraget på 25 % för att täcka kostnaderna. Kommunerna
            står för resterande
          </note>
          <note>
            75 %. Det finns motioner, där motionärerna säger att de tycker
            att kommunerna skall hållas helt skadeslösa. Men då vill jag än
            en gång hänvisa till pensionärsorganisationernas uppvaktning.
          </note>
          <note>
            Utskottets förre vice ordförande Nils Carlshamre företrädde en
            av pensionärsorganisationerna, och han var upprörd över att kommunerna
            skulle hållas skadeslösa. Han sade: Det tjänar ju bara de kommuner
            på som har haft låga kommunala bostadstillägg eller de kommuner
            som t.o.m. har sänkt beloppen.
          </note>
          <note>
            Vi har konstruerat om detta så, att staten täcker kostnaderna
            för den första tredjedelen av året.
          </note>
          <note>
            Kommunerna får statsbidrag i storleksordningen
          </note>
          <note>
            40:60. För kommunerna blir det genom vårt förslag bättre rent
            kostnadsmässigt jämfört med det tidigare systemet.
          </note>
          <note>
            Vi är naturligtvis klara över att detta måste följas mycket noga.
            När det gäller kvinnornas besvärliga situation vill jag framhålla
            att Sverige, Danmark,
          </note>
          <note>
            Norge och Finland faktiskt är de enda länder som har pensionssystem
            som det är värt att tala om --
          </note>
          <note>
            pensionen är här icke knuten till arbete. Kvinnorna i de andra
            länderna, där man inte arbetar i samma utsträckning som vi gör
            i Sverige, har sin pension helt knuten till sin man. Vi skall
            slå vakt om den pension som vi har, men det är inte pensionstillskottet
            som skall höjas. Det skulle faktiskt innebära att vi inkränkte
            på de poäng som man redan tjänat in enligt ATP-systemet, utan
            det är andra höjningar som skall ske på det här området.
          </note>
          <note>
            Jag är väldigt angelägen om att få se vad pensionsberedningens
            betänkande får för remissvar i detta sammanhang. Remissvaren skall
            komma in under höstens lopp.
          </note>
          <note>
            Det pensionssystem som Karin Israelsson i varje sammanhang tar
            upp är avvisat av pensionsberedningen. Man är alldeles ensam på
            den fronten. Det intessanta är att Karin Israelsson inte nämnde
            att det jag talade om förut icke är beskattat. Men det Karin Israelsson
            föreslår innebär att de som i dag icke får kommunalt bostadstillägg
            därför att de kanske inte har någon hyreskostnad, att de har sådana
            boendeförhållanden att de inte har några kostnader kring boendet,
            grupper som står centern mycket nära, skulle få en väsentligt
            höjd pension, medan de som bor i storstadsområden och har hög
            hyra skulle definitivt inte få det bra ekonomiskt enligt det systemet.
            Det räknade pensionsberedningen mycket noga på. Men i det här
            sammanhanget, herr talman, är det inte nytt pensionssystem som
            vi diskuterar. De frågorna får man ta upp under en senare punkt
            på dagordningen, då vi behandlar pensionerna. Jag skall inte i
            detalj gå in på det nu.
          </note>
          <note>
            Vi kommer att betala ut det kommunala bostadstillägget i maj.
            Det var bråttom att behandla ärendet. Med herr talmannens benägna
            bistånd kommer vi att få votera snabbt nu när vi klarat av detta
            ärende, -- så att riksförsäkringsverket så fort som möjligt skall
            ta sig an och se till att detta skall komma pensionärerna till
            del. De pensionärer som får det sämre kanske ändå inte blir så
            många.
          </note>
          <note>
            Kommunerna och försäkringskassorna har nu börjat titta på hur
            den ekonomiska situationen ser ut för pensionärerna. Utfallet
            blir tydligen inte sådant som vi först hade befarat, men vi har
            reserverat pengar så att det skall räcka, och kanske räcka till
            över vad kostnaderna kommer att bli. Vi ville stå beredda och
            ville se till att någonting sker och sker snabbt. Och jag menar
            att det kommer att ske snabbt. Ett förslag måste genomarbetas
            och diskuteras med riksförsäkringsverket så att det verkligen
            kan genomföras på ett riktigt sätt. Då skall man inte rusa ut
            med ett icke igenomtänkt förslag. Förslaget låg nu på bordet,
            och vi har överarbetat det i utskottet. Jag vill påstå att det
            här kommer att bli bra.
          </note>
          <note>
            Sedan har jag inte på något sätt haft sådan brevskörd som det
            här har talats om. Det förvånar mig, eftersom jag i så många år
            har diskuterat pensionsfrågor i denna talarstol och ofta är ute
            på pensionärsmöten. I måndags kl. 10.00 var jag ute och mötte
            350 pensionärer. Vi satte oss ner och diskuterade den ekonomiska
            situationen.
          </note>
          <note>
            Pensionärerna hade på min önskan tagit med sig uppgifter på hur
            mycket hyran hade höjts, pensionsavin från december och januari.
            Vi hade en utomordentlig bra diskussion. Det var pensionärer i
            storstadsområden där hyrorna ligger högt. Vi räknade på hur många
            det kan bli som måste få höjt bostadstillägg. Försäkringskassan
            är inte så säker på att det blir så stort antal som man först
            trodde. Det skall man hälsa med tillfredsställse, men vi vill
            se till att de som har hamnat i en besvärlig situation nu skall
            få sin situation förbättrad.
          </note>
          <note type="speaker">
            Anf. 10 KARIN ISRAELSSON (c) replik:
          </note>
          <note>
            Herr talman! Doris Håvik inledde sitt anförande med att säga
            att den, som hon tyckte, felaktiga ekonomiska politik som bedrivs
            i dag och som har fått de effekter som den har fått har vi från
            oppositionen varit delaktiga i. Jag vill påminna om att vi har
            lagt fram motionsförslag om att man måste driva en bättre ekonomisk
            politik än den regeringen står för. Sedan har regeringen anammat
            folkpartiet liberalernas förslag till skatteomläggning. Jag tycker
            att Doris Håviks anförande också andades tanken att man får skylla
            på folkpartiet liberalerna när det gick så här snett.
          </note>
          <note>
            Men det är faktiskt regeringen som har huvudansvaret och få ta
            konsekvenserna av vad som händer när man genomför en skatteomläggning
            utan hänsyn till de sämst ställda grupperna.
          </note>
          <note>
            ATP-systemet finns sannerligen och skall stanna, säger Doris
            Håvik. För närvarande finns förslag om att förstärka ATP-systemet,
            eftersom det inte håller för de påfrestningar som dagens situation
            förorsakar för ett stort antal ATP-pensionärer. Man kräver att
            löntagarfonderna skall in som ett led i
          </note>
          <note>
            ATP-förstärkningen. Vi vänder oss helt emot att så skall ske.
            Jag tycker att man bör söka andra vägar när man diskuterar ATP-systemet.
            Det har allt mer fått karaktären av ett grundpensionssystem.
          </note>
          <note>
            Pensionärerna känner inte igen sig i min beskrivning, säger Doris
            Håvik. Jag har med mig en stor mängd tidningsurklipp från hela
            landet, där pensionärerna beskriver sin situation. Jag har återgett
            vad man har sagt i dessa tidningsartiklar, och jag antar att det
            man har sagt är sant. De brev som har kommit oss till handa i
            oppositionen kanske också kan tolkas som så att pensionärerna
            hyser större förtroende för oppositionen än för regeringens företrädare.
            De flesta brev kanske går direkt till regeringskansliet och inte
            till Doris
          </note>
          <note>
            Håvik.
          </note>
          <note>
            Doris Håvik håller fast vid att skattereformen är orsaken till
            försämringarna, medan Barbro
          </note>
          <note>
            Sandberg förnekar allt samband. Det vore intressant att höra
            var man egentligen står i denna koallition. Vi från oppositionens
            sida ser ett klart samband mellan skatteomläggningen och de problem
            som vi diskuterar i dag, inte minst behovet av det särskilda stöd
            som måste till för att kompensera skatteomläggningens effekter.
          </note>
          <note>
            När det gäller kommunernas kostnader påstår
          </note>
          <note>
            Doris Håvik att många kommuner har försämrat
          </note>
          <note>
            KBT. I betänkandet finns faktiskt en redovisning över hur situationen
            är. I de kommuner som har sänkt KBT är det i ytterst få fall som
            det inneburit en försämrad situation för pensionärerna. Läs betänkandet!
          </note>
          <note type="speaker">
            Anf. 11 GULLAN LINDBLAD (m) replik:
          </note>
          <note>
            Herr talman! Jag förstår att det är svårt för en företrädare
            för det parti som alltid har sagt sig vara garanten för att de
            små människorna i vårt land skall ha det tryggt och bra att tvingas
            försvara en politik som faktiskt gör att de äldsta i det här landet,
            de som gjort det här landet till vad det är i dag och alltid har
            varit vana att slita och släpa och som vi egentligen står i tacksamhetsskuld
            till, skall behöva stå med tiggarskålar i dag. Utskottets ordförande
            talar inte så mycket om vad hon vill --
          </note>
          <note>
            det vet vi inte särskilt mycket om fortfarande --
          </note>
          <note>
            däremot om vad som hände under den borgerliga regeringstiden
            1976--1982. Men nu har faktiskt socialdemokraterna haft makten
            sedan 1982.
          </note>
          <note>
            Skulden för den ekonomiska politikens effekter och den kris som
            vi alla upplever i dag, och som det skrivits om i propositioner
            från regeringskansliet, bär det socialdemokratiska partiet, den
            socialdemokratiska regeringen. Att vi inte har kunnat komma med
            fullödiga förslag på alla områden är kanske inte så egendomligt,
            eftersom det ändå inte är vi som har den s.k. makten.
          </note>
          <note>
            Doris Håvik vill också skylla på oss för att vi inte rättat till
            det hela. Vi var inbjudna till överläggningar, säger hon. Ja,
            men det gällde en momshöjning som ytterligare skulle ha drivit
            upp kostnaderna genom en inflationshöjning, som hade gjort det
            ännu svårare för pensionärerna. Det gällde ett stoppaket som helt
            och hållet skulle ha satt den förhandlingsordning för arbetsmarknadens
            parter som vi alltid har ställt upp för ur spel. Alla vet att
            det hela då hade gått så långt att klockan var fem över tolv när
            förslaget framställdes.
          </note>
          <note>
            Doris Håvik påstår att vi inte har kommit med några nya konstruktiva
            idéer. Vi insåg, Doris Håvik, att det här var en kortsiktig nödlösning
            under detta år. Därför ställer vi våra krav i samband med det
            förslag som skall komma. Nu har vi alla enhälligt ställt oss bakom
            det förslag som ligger, så det är inte så mycket att diskutera
            om, tycker jag. Sedan vill jag säga att det inte handlar om 50
            000--60 000
          </note>
          <note>
            pensionärer, utan det handlar om flera hundra tusen. Det framgår
            av våra motioner, och det framgår framför allt av olika tidningsartiklar
            och det som pensionärerna framförde till oss i utskottet.
          </note>
          <note>
            Dessa människor har fått det sämre.
          </note>
          <note>
            Jag skulle vilja fråga: Vad har Doris Håvik, som har erfarenhet
            på det här området, för tips att komma med i dag? Vad skall vi
            göra för att verkligen göra det bättre för låginkomstpensionärerna?
          </note>
          <note type="speaker">
            Anf. 12 BARBRO SANDBERG (fp) replik:
          </note>
          <note>
            Herr talman! Doris Håvik sade i sitt anförande att de övriga
            partierna hade varit inbjudna att delta i utformningen av den
            ekonomiska politiken men att vi inte hade varit villiga. Jag vill
            påstå att folkpartiet liberalerna i allra högsta grad har tagit
            sitt ansvar.
          </note>
          <note>
            Vi står bakom skattereformen. Vi har också varit beredda att
            ta ansvar i en rad andra frågor. Men tyvärr är det ju så att socialdemokraterna
            springer ifrån överenskommelserna när det passar dem. Det har
            vi sett senast här i dag.
          </note>
          <note>
            Jag vill också påstå att den proposition som vi behandlar i dag
            i allra högsta grad är en följd av att
          </note>
          <note>
            Bengt Westerberg tog kontakt med Ingvar Carlsson när det stod
            klart att vissa pensionärer skulle hamna i ekonomiska svårigheter
            på grund av oskäliga hyreshöjningar. Det är alltså fel att påstå
            att folkpartiet liberalerna inte velat vara med om att utforma
            den ekonomiska politiken. Men det är ju tyvärr så att vi inte
            har någon majoritet i kammaren. Vi lägger fram våra förslag, och
            majoriteten röstar ner dem.
          </note>
          <note>
            Karin Israelsson säger att jag försvarar skattereformen, och
            Doris Håvik skyller på folkpartiet för att det har gått snett.
            Jag vill påstå att de allra flesta människor faktiskt har fått
            det bättre efter skattereformen. Vi har också varit överens med
            socialdemokraterna om att om det kommer fram sådant som inte är
            så bra skall man rätta till det. Det pågår överläggningar om detta.
            Även om
          </note>
          <note>
            Doris Håvik inte vill stå för den tolkningen av överenskommelsen
            vill jag säga att vi i alla fall står fast vid den.
          </note>
          <note type="speaker">
            Anf. 13 RAGNHILD POHANKA (mp)
          </note>
          <note>
            replik:
          </note>
          <note>
            Herr talman! Doris Håvik sade att jag talade om de olika höjningarna
            av bostadstilläggen. Det gällde socialbidragsnormerna. Jag står
            naturligtvis också fast vid att KBT är olika i olika kommuner.
          </note>
          <note>
            Men då gäller inte just de siffror jag nämnde.
          </note>
          <note>
            Sedan undrar jag om Siwert Öholms program möjligen betydde mer
            för detta än det faktum att
          </note>
          <note>
            Bengt Westerberg kontaktade Ingvar Carlsson. Vi har ju en statsmakt
            i massmedia också.
          </note>
          <note>
            Till Doris Håvik skulle jag vilja säga att hur man än gör när
            det gäller ett sådant här snabbt paket kommer det att uppstå underligheter
            och blir inte helt rättvist. Jag är medveten om att en följd av
            att vi vill att staten skall stå för hela kostnaden blir att de
            kommuner som har skött sig kommer att få mindre hjälp; de som
            har gett höga KBT och har höga socialbidragsnormer. Men trots
            det tycker jag att det borde vara staten som står för kostnaderna,
            eftersom detta är föranlett av skattereformen.
          </note>
          <note>
            Det vore dock ännu värre om det blir så att kommunerna går i
            däck och sänker sina normer ytterligare. Det betyder att också
            andra än pensionärerna får det svårare att få ekonomin att gå
            ihop; andra socialbidragstagare som inte får det de behöver för
            att klara sitt uppehälle.
          </note>
          <note>
            Det blir inte riktigt bra hur man än gör, eftersom detta skett
            snabbt. Vi skall göra det bästa av situationen; det tror jag att
            alla partier vill. Vi har litet olika syn på vad som skulle vara
            det bästa i det här fallet och vem som skall stå för fiolerna.
            Det är där åsikterna skiljer sig. I övrigt har vi tillstyrkt propositionen.
            Vi vill självklart att man skall rätta till de här bristfälligheterna.
          </note>
          <note type="speaker">
            Anf. 14 DORIS HÅVIK (s) replik:
          </note>
          <note>
            Herr talman! Jag vill inledningsvis i denna replik säga att vi
            tillsammans med folkpartiet har genomfört ett bra skattesystem
            i vårt land. Men alldeles uppenbart kan det i enskilda fall uppstå
            felaktigheter, som Barbro Sandberg pekade på, och som vi gemensamt
            skall rätta till. Det vill jag slå fast. Men skattesystemet är
            bra.
          </note>
          <note>
            Överenskommelsen innebär också att vi för att kunna finansiera
            reformer osv. har kunnat få in drygt 30 miljarder från kapitalet.
            Man talar sällan om att också det fanns med i överenskommelsen.
          </note>
          <note>
            Barbro Sandberg och jag är helt överens om att om vi hittar fall
            där systemet slagit fel skall vi rätta till dessa. Det skulle,
            som jag sade, vara alldeles orimligt att kräva ett system som
            inte hade några som helst skönhetsfläckar. Det tror jag inte att
            någon skulle klara.
          </note>
          <note>
            Karin Israelsson har talat om att ATP-systemet inte skulle hålla,
            eftersom det är beroende av tillväxten.
          </note>
          <note>
            Det är alldeles riktigt att tillväxten i ett land tryggar pensionerna
            för framtiden. Men om vi skulle få en lång period med låg tillväxt
            finns det inget pensionssystem som fungerar, vare sig pensionerna
            är tecknade i Folksam, Trygg-Hansa, Wasa eller något annat försäkringsbolag,
            eftersom man även i de bolagen är beroende av tillväxt.
          </note>
          <note>
            Jag trodde inte att jag skulle behöva ta upp frågan om placeringen
            av pengarna. Man tycker att det är alldeles självklart att de
            pengar man själv betalar in på en privat pensionsförsäkring skall
            kunna placeras i aktier och fastigheter. Det finns normer för
            hur försäkringsbolagen får placera sina medel.
          </note>
          <note>
            Man tycker då att det är bra och riktigt. Men om vi vill göra
            exakt samma sak när det gäller de pengar som betalas in i ATP-systemet,
            och diskuterar att placera pengarna så som försäkringsbolagen
            gör, är det alldeles tokigt. Jag kan inte förstå logiken i det
            resonemanget. Det handlar inte om vare sig större eller mindre
            rättigheter än vad de andra bolagen har.
          </note>
          <note>
            Jag vill påpeka att när utbetalningen nu sker till pensionärerna
            kommer vi inte att slå oss till ro med detta. Vi kommer att följa
            upp frågan, och vi kommer att ha en utredning som skall arbeta
            snabbt och titta på de kommunala bostadstilläggen för framtiden.
            Jag hoppas verkligen att kommunerna ställer upp på detta.
          </note>
          <note type="speaker">
            Anf. 15 GULLAN LINDBLAD (m) replik:
          </note>
          <note>
            Herr talman! Det här tenderar i alla fall att bli en skattedebatt.
            Det kanske inte är så konstigt med tanke på att pensionärernas
            bekymmer -- det hävdar flera av oss -- till stor del beror på
            den skatteomläggning som har genomförts.
          </note>
          <note>
            Menar Doris Håvik verkligen att vi har ett bra skattesystem?
            Vi har världens högsta skattetryck.
          </note>
          <note>
            Det är bara att fråga människor vad de tycker om ett skattesystem
            som gör att de får allt mindre kvar i sin portmonnä, om de är
            låginkomsttagare. Det är ju låginkomstpensionärerna vi diskuterar
            i dag.
          </note>
          <note>
            Jag kan visst se att skatteomläggningen har positiva sidor i
            det att vi har minskat marginalskatterna.
          </note>
          <note>
            Men för de människor som vi i dag diskuterar --
          </note>
          <note>
            låginkomstpensionärerna -- har ju skatteomläggningen varit rent
            negativ. Det beror på att man inte har gått ett steg längre och
            sänkt skattetrycket. Det räcker inte att bara omfördela.
          </note>
          <note>
            På det här sättet får man betala mer i moms för allting. Det
            är inte minst det som gör att pensionärernas situation är så bekymmersam
            som den är i dag.
          </note>
          <note>
            Doris Håvik kom också in på frågan om ATP-
          </note>
          <note>
            systemet. Det har kommit för att stanna, säger
          </note>
          <note>
            Doris Håvik. Det är väl ingen av oss som är beredd att riva upp
            det system vi har. Men vi måste ju ändå se på framtiden. Det handlar
            om -- där håller jag helt med Karin Israelsson -- att vi har ett
            vacklande
          </note>
          <note>
            ATP-system. Vi måste vidta åtgärder för framtiden.
          </note>
          <note>
            Den frågan skall diskuteras senare i dag. Men att sätta in fondpengarna
            hjälper ju inte upp våra pensioner, Doris Håvik; det borde vara
            elementärt för socialförsäkringsutskottets ordförande. Vi har
            ju ett fördelningssystem som betalar ut pensionerna av årets avgifter
            och skatter. Det är ju det som är bekymret. På sikt måste vi gå
            över till ett premiereservsystem. Jag tror att vi alla måste vara
            med och diskutera hur vi skall klara detta. Den ekonomiska tillväxten
            är i dag inte bara för låg utan den ligger på minus. Det är det
            som har gjort att hela systemet vacklar.
          </note>
          <note>
            Nu säger ju Doris Håvik i slutet av sitt anförande att hon hoppas
            att det snart nog kommer ett förslag som innebär att låginkomstpensionärernas
            situation förbättras. Jag skulle vilja höra litet om vad socialförsäkringsutskottets
            ordförande tycker att vi kan göra för att snabbt förbättra deras
            situation. Det gäller inte bara KBT. Jag tycker att vi också måste
            se till att grundpensionärernas situation förbättras successivt,
            eftersom deras ekonomi i dag är alldeles för bräcklig.
          </note>
          <note>
            Till sist vill jag fråga: Anser Doris Håvik att det är försvarbart
            att mitt under en budgetperiod belasta kommunerna med ökade utgifter?
          </note>
          <note type="speaker">
            Anf. 16 RAGNHILD POHANKA (mp)
          </note>
          <note>
            replik:
          </note>
          <note>
            Herr talman! 30 miljarder från kapitalet -- ja tack, det är bra
            och det behövdes. Men en stor del av skattereformen får alltså
            låginkomsttagarna betala.
          </note>
          <note>
            Barbro Sandberg sade visst att ''de allra flesta''
          </note>
          <note>
            vinner på den här skattereformen. Att åtminstone många vinner
            på den har vi aldrig förnekat i miljöpartiet. Det är bara det
            att det är fel personer som tjänar på den, de som redan har det
            bra -- t.ex.
          </note>
          <note>
            vi, som på grund av skattereformen får ett nettotillskott till
            våra inkomster. Det är betänkligt.
          </note>
          <note>
            ''Lågpensionärerna'' får ingenting, och de som har låga inkomster
            får några hundralappar, som snabbt äts upp av ökade kostnader.
            De får det alltså sämre efter den här skattereformen än tidigare.
            Men de är inte tillräckligt många för att de skall kunna välta
            majoriteten. Det är viktigt att, som man har gjort i
          </note>
          <note>
            Sverige, ta hänsyn till dessa svaga grupper från deras sida som
            eventuellt har en högre procentuell majoritet.
          </note>
          <note>
            När det gäller moderaternas förslag till ytterligare sänkning
            av skatterna tror vi i miljöpartiet att det är helt orealistiskt
            om vi skall kunna behålla våra trygghetssystem. Det ligger alltså
            inte heller närmare våra tankar.
          </note>
          <note>
            Att det blev en skattedebatt är helt naturligt, även om den är
            kort och även om vi inte sitter i skatteutskottet. Det handlar
            ju om skatten i dag, i alla händelser i det här första betänkandet.
          </note>
          <note type="speaker">
            Anf. 17 KARIN ISRAELSSON (c) replik:
          </note>
          <note>
            Herr talman! Doris Håvik förde en diskussion om kommunernas kostnader
            och vad kommunerna skall stå för när det gäller det tillfälliga
            kommunala bostadstillägget. Men sedan hälsar hon med tillfredsställelse
            den överenskommelse man har med vänsterpartiet och som innebär
            att man avhänder kommunerna en del av den kostnad som regeringen
            i första hand lade på kommunerna. Jag tror att Doris Håvik i hjärtat
            i alla fall tycker att man på ett oskäligt sätt övervältrar kostnader
            på kommunerna. Det finns alltså skäl för den kritik som vi från
            oppositionens sida framför när det gäller att kommunerna skall
            stå för den här kostnaden.
          </note>
          <note>
            Doris Håvik slåss också för ATP-systemet, och det kan jag väl
            förstå. Men det behövs tillväxt för att det skall hålla. När det
            gäller placeringen av AP-
          </note>
          <note>
            fonderna och löntagarfonderna är det ett socialiseringsförslag
            av en enorm storleksordning, som vi absolut inte kan acceptera.
            Det måste finnas andra vägar att se till att man också får stabilitet.
          </note>
          <note>
            Och det bästa sättet är ju att man får en god ekonomisk tillväxt.
            Då har man också den rätta tillväxten i dessa fonder.
          </note>
          <note>
            Det påstås att de flesta människor har fått det bättre genom
            skatteomläggningen. Nu är det inte arbetsmarknadspolitik som vi
            skall diskutera. Men i dag läste jag i tidningen att 6 000
          </note>
          <note>
            restauranganställda har fått sluta sina arbeten på grund av denna
            fantastiska skatteomläggning -- så vissa effekter har den fått
            även på andra grupper.
          </note>
          <note>
            Centerpartiets förslag till grundpension skulle faktiskt vara
            lösningen på många av de problem som vi radar upp här i dag. Det
            är enkelt att administrera, det är lättöverskådligt och lättfattligt.
          </note>
          <note>
            Det ger också en betydligt större rättvisa än vad nuvarande lappsystem
            ger, där pensioner skall kompletteras med olika former av särskilda
            tillägg i all oändlighet. Man kan ju fråga sig vad nästa reform
            kommer att betyda i särskilda kompensationer. Är det på det viset
            vi skall skapa stabilitet, så finns det inget förtroende kvar
            längre för det här systemet. Det har spelat ut sin roll. Nu måste
            någonting nytt prövas, och därvidlag ligger centerpartiets förslag
            om en förstärkt grundpension mycket väl i tiden. Det finns också
            hos andra partier -- även bland socialdemokrater i regeringskansliet
            -- de som anser att detta är ett bra sätt att gå till väga. Det
            skulle lösa många av problemen, det skulle ge rättvisa, och det
            är enkelt och lättöverskådligt. Pröva det!
          </note>
          <note type="speaker">
            Anf. 18 DORIS HÅVIK (s) replik:
          </note>
          <note>
            Herr talman! Gullan Lindblad pekar på att vi har ett så oerhört
            högt skattetryck och att det måste sänkas för att vi skall komma
            till rätta med problemen. Men vad vi diskuterar i dag är ju faktiskt
            de pensionärer som inte betalar någon skatt alls på grundpension,
            pensionstillskott och kommunala bostadstillägg. Om skattetrycket
            sänktes för Gullan Lindblad, mig och andra i samhället, skulle
            det ju inte hjälpa de pensionärer som i dag inte betalar någon
            skatt. Det skulle inte påverka dem ett dugg.
          </note>
          <note>
            När det gäller Karin Israelssons ytterligare beskrivning av centerns
            förslag till pension, vill jag framhålla att de som kan mest om
            pensioner ändå är pensionärsorganisationerna, vilkas medlemmar
            är pensionärer. De säger: Vi vill ha kvar det kommunala bostadstillägget.
            Tar man bort det, så innebär detta att vi som bor i tätorter och
            städer kommer att drabbas av hyror för vilka vi inte får teckning.
            Tittar man på beloppet, som vi gjorde mycket noga i pensionsberedningen,
            så ser man klart att detta inte hjälper de pensionärerna. Som
            jag sade i mitt huvudinlägg var det vissa, som i dag icke har
            kommunalt bostadstillägg, som skulle få en högre pension. Det
            är många som bor på lantbruk och gårdar, och de skulle få ersättning
            för en hyra som de inte har -- det är ju därför som de inte har
            kommunalt bostadstillägg i dag.
          </note>
          <note>
            Innan Margó Ingvardsson kommer upp i talarstolen vill jag gärna
            säga att vi har gjort detta som ett provisorium, och att vi är
            överens om att det är ett sådant. Vi är överens om att det skall
            utgå snabbt till pensionärerna -- och det kommer det att göra
            i och med majpermissionen.
          </note>
          <note>
            Vi är också överens om att en utredning skall se över de kommunala
            bostadstilläggen. Jag hoppas att vi snabbt skall komma fram till
            ett förslag som håller, och jag tror att samtliga här delar min
            uppfattning att man också måste få samverkan och beredvillighet
            från kommunernas sida på detta område.
          </note>
          <note>
            Talmannen anmälde att Gullan Lindblad och Karin
          </note>
          <note>
            Israelsson anhållit att till protokollet få antecknat att de
            inte ägde rätt till ytterligare repliker.
          </note>
          <note type="speaker">
            Anf. 19 MARGÓ INGVARDSSON (v):
          </note>
          <note>
            Herr talman! Vänsterpartiet hade redan under den allmänna motionstiden
            yrkat på en höjning av
          </note>
          <note>
            KBV. Vi yrkade också att 1 miljard kronor skulle avsättas för
            åtgärder riktade till de sämst ställda pensionärerna. Orsaken
            var ju att vi redan då kunde se att skatteuppgörelsen skulle innebära
            att vi skulle få ett ökat antal socialbidragstagare bland pensionärerna.
            Vi upprepade dessa krav i en motion med anledning av den nu aktuella
            propositionen om extra stöd till pensionärerna. I
          </note>
          <note>
            den motionen hade vi också kravet att staten skulle betala hela
            kostnaden för det extra stödet.
          </note>
          <note>
            I uppgörelsen med socialdemokraterna i utskottet backade jag
            från kravet att staten skulle stå för hela kostnaden mot att pensionärerna
            fick ytterligare 30
          </note>
          <note>
            milj. kr. i förhållande till regeringens förslag på 300
          </note>
          <note>
            milj.kr. Socialdemokraterna i utskottet tyckte precis som jag
            att det var genant att fastslå kommunens socialbidragsnorm som
            skälig levnadsnivå för pensionärerna. Jag hade givetvis önskat
            att vi kunnat ge var och en det belopp som hyran höjts med. Men
            det var inte möjligt, och vi enades då om den norm som konsumentverket
            använder för att beräkna skälig levnadsnivå.
          </note>
          <note>
            Jag vet mycket väl att om man ser på utfallet av uppgörelsen
            i förhållande till mitt partis krav, framstår utdelningen kanske
            som mager. Men det är alltid ett litet partis dilemma. Skall man
            nöja sig med att ställa de rätta kraven, sedan konstatera att
            man inte nådde ända fram och då avsäga sig ansvaret och låta andra
            ta ansvar för dåliga förslag?
          </note>
          <note>
            Eller skall man föra fram de egna maximala kraven och försöka
            åstadkomma ett så hyggligt förslag som möjligt för de direkt berörda?
            I det här avseendet var valet självklart, åtminstone för mig.
            Pengarna till pensionärerna var det viktigaste.
          </note>
          <note>
            Herr talman! Jag kan inte låta bli att kommentera
          </note>
          <note>
            Karin Israelssons spekulationer om hur den här uppgörelsen gick
            till och vad som skulle vara anledningen till att mitt parti gick
            med på den. Jag kan tyvärr inte instämma i Karin Israelssons förmodan
            att det i mitt parti skulle finnas en helt överskuggande vilja
            att till varje pris stödja regeringen. Som bekant är detta en
            av våra diskussionsfrågor, om jag så får uttrycka mig, i partiet
            just nu. Men jag har aldrig stuckit under stol med att jag föredrar
            att ägna mig åt resultatpolitik, och då får man ibland kompromissa.
          </note>
          <note>
            Eftersom nu flera utskottsledamöter redan har börjat tala om
            vad som försiggår i utskottet, känner jag mig fri att fortsätta.
            Som alla kommer ihåg, gav jag en helt öppen invit i utskottet.
            Jag konstaterade att jag tillsammans med de borgerliga partiernas
            företrädare hade majoritet för en helt statlig finansiering. Min
            invit väckte också, som ni kommer ihåg, en viss munterhet i utskottet.
          </note>
          <note>
            Jag frågade om de borgerliga partierna ville använda den majoriteten
            tillsammans med mig för att höja normen för pensionäerna. Det
            fanns inget intresse. Jag vände mig också till socialdemokraterna
            och frågade om det fanns ett intresse hos dem för att öka på regeringens
            förslag.
          </note>
          <note>
            Givetvis var jag då villig att som motprestation backa på mitt
            förslag om finansieringen.
          </note>
          <note>
            Socialdemokraterna var, som jag sagt tidigare, intresserade av
            den uppgörelsen.
          </note>
          <note>
            Jag tycker faktiskt att det finns skäl att låta kommunerna vara
            med och betala. En helt statlig finansiering hade inneburit att
            kommuner som varit snåla mot sina pensionärer genom att betala
            låga
          </note>
          <note>
            KBT -- en del har t.o.m. sänkt dem -- skulle få hela kostnaden
            betald. Däremot skulle de kommuner som haft en generös attityd
            till sina pensionärer få konstatera att det hade varit en dålig
            politik som de fört, för de fick ju inte några statliga pengar.
          </note>
          <note>
            Jag har tittat på vilka kommuner -- en del av dem i alla fall
            -- som det gäller. Jag tar det från botten.
          </note>
          <note>
            De absolut sämsta kommunerna när det gäller att betala KBT till
            pensionärerna är Kinda (borgerligt styrd), Grästorp (borgerlig),
            Dorotea
          </note>
          <note>
            (socialdemokratisk), Gullspång
          </note>
          <note>
            (socialdemokratisk), Söderköping (borgerlig),
          </note>
          <note>
            Arjeplog (socialdemokratisk), Vara (borgerlig),
          </note>
          <note>
            Mariestad (borgerlig), Ljusnarsberg
          </note>
          <note>
            (socialdemokratisk), Hylte (borgerlig) och
          </note>
          <note>
            Robertsfors (borgerlig).
          </note>
          <note>
            Jag skall inte trötta er med att räkna upp hela långa raden,
            men av den här uppräkningen kan man i alla fall se att i botten,
            de absolut sämsta, finns sju borgerligt styrda kommuner och fyra
            socialdemokratiska. Jag skall inte påstå att de borgerliga generellt
            är sämre, för det vet jag inte.
          </note>
          <note>
            Det hade jag inte möjlighet att ta reda på. Jag säger bara att
            jag har studerat de allra sämsta kommunerna och konstaterar att
            bland dem är det borgerlig majoritet.
          </note>
          <note>
            Herr talman! Jag yrkar därmed bifall till utskottets hemställan.
          </note>
          <note type="speaker">
            Anf. 20 GULLAN LINDBLAD (m):
          </note>
          <note>
            Herr talman! Jag unnar Margó Ingvardsson den här framgången,
            med tanke på hennes bekymmer i övrigt. Hon behöver säkert den
            lilla fjädern i hatten, och nu tycks den ha vuxit till en stor
            plym.
          </note>
          <note>
            Vi har allihop, kan man säga, varit ute och vänsterprasslat litet
            grand, eftersom vi har gått med på de höjda nivåerna, dvs. vi
            följer socialstyrelsens bidragsnorm och även normerna när det
            gäller bostadskostnaderna.
          </note>
          <note>
            Att Margó Ingvardsson inte har det minsta bekymmer om de ekonomiska
            realiteterna, vet vi förut. Hon andades inte den minsta oro för
            ekonomi, skattetryck och andra saker. Jag vill då säga till dem
            som har uttryckt vissa farhågor för att det moderata förslaget
            inte skulle vara bra för låginkomstpensionärerna att det är det
            höga skattetrycket i vårt land som är roten till det onda över
            huvud taget när det gäller den ekonomiska politiken. Det är skattetrycket
            som driver upp kostnaderna.
          </note>
          <note>
            Med moderaternas skattepolitik skulle alla vinna, därför att
            därmed garanteras den ekonomiska tillväxt som också Karin Israelsson
            talade om tidigare. Det är grunden för social trygghet och för
            våra socialförsäkringssystem. Det är viktigt att kunna de ekonomiska
            realiteterna också.
          </note>
          <note type="speaker">
            Anf. 21 KARIN ISRAELSSON (c):
          </note>
          <note>
            Herr talman! Vi som har haft nöjet att samarbeta med Margó Ingvardsson
            i utskottet känner väl till hennes sociala patos. Jag litar helt
            på det hon säger, att det var omtanken om pensionärerna som föranledde
            henne att göra inviten som gavs öppet i utskottet till socialdemokraterna.
            Även om det motivet var starkt dominerande, tror jag nog att det
            också fanns skäl att visa att vänsterpartiet ville vara med i
            leken igen och profilera sig som beskyddare av de svaga.
          </note>
          <note>
            Det är väldigt intressant att lyssna till det enorma kravet på
            rättvisa som plötsligt finns hos vänsterpartiet och som även framskymtat
            från socialdemokraternas sida. När skatteomläggningen gjordes,
            var inte rättvisekravet precis detsamma, utan då var det ju höginkomsttagarna
            som fick det mycket bättre.
          </note>
          <note>
            När Margó Ingvardsson talar om kommunerna som ger lägst KBT,
            vill jag säga att det inte är hela sanningen om låginkomstpensionärernas
            villkor i sådana kommuner. Det finns också andra delar i välfärden
            som kan vara ekonomiskt påfrestande och som kanske är betydligt
            bättre ordnade i dessa kommuner. Det är taxor och avgifter, hemservice,
            färdtjänst osv. som kanske inte är så kostnadskrävande. I ett
            avseende är de här kommunerna säkert mycket lika varandra, och
            det är att de har mycket mycket högt skattetryck, som gör det
            nödvändigt att prioritera.
          </note>
          <note>
            Utskottet skriver också när det gäller de kommuner som har sänkt
            beloppen: ''I de fall kommunen sänkt beloppen har det endast i
            några få kommuner inneburit en faktiskt försämring.'' Det står
            vänsterpartiet också bakom. Det rör sig alltså om endast ett fåtal
            fall, och jag tycker inte att ni skall dra så stora växlar på
            den delen som ni har gjort från vänsterpartiets sida.
          </note>
          <note type="speaker">
            Anf. 22 MARGÓ INGVARDSSON (v):
          </note>
          <note>
            Herr talman! Huruvida den här uppgörelsen skulle vara en framgång
            för mig personligen eller inte, tycker jag är fullkomligt ointressant.
            Det intressanta är att uppgörelsen gav pensionärerna 30
          </note>
          <note>
            milj.kr. mera i förhållande till regeringens förslag.
          </note>
          <note>
            Politik är alltid att välja. Det går inte alltid att få allt.
            Men jag måste erkänna att jag gjorde faktiskt ett litet försök.
            Jag ville gärna ha mera pengar åt kommunerna, och jag ville ha
            mera pengar åt pensionärerna. Men jag kunde inte få de borgerliga
            partierna med mig på det förslaget. Om moderaterna och centern
            hade varit förespråkare för en högre norm kunde ni ju tagit ett
            samtal med folkpartisterna. De vill ju inte ens erkänna att skatteuppgörelserna
            har försatt pensionärerna i den här svåra situationen.
          </note>
          <note>
            Jag stod alltså i en valsituation: Pengar till kommunerna eller
            pengar till pensionärerna.
          </note>
          <note>
            Eftersom pensionärerna var mest illa ute i den situationen var
            valet lätt. Socialdemokraterna var av samma åsikt, att det var
            viktigt att vi såg till att pensionärerna fick en skälig levnadsnivå.
            Det var anledningen till uppgörelsen i utskottet.
          </note>
          <note type="speaker">
            Anf. 23 GULLAN LINDBLAD (m):
          </note>
          <note>
            Herr talman! Det bästa med den här slutdebatten är att Margó
            Ingvardsson helt slutgiltigt har slagit fast att det är skatteuppgörelsen
            som är orsak till pensionärernas bekymmer. Sedan kan vi diskutera
            förhandlingsgångar hit och dit.
          </note>
          <note>
            Låt oss vara överens om att det var bra att vi lyckades få en
            något bättre situation för de kanske
          </note>
          <note>
            65 000 pensionärer som det handlar om i dag.
          </note>
          <note>
            Därom är vi helt eniga, Margó Ingvardsson. Det handlar om ju
            bara om ett provisorium och inget annat. Det viktiga är vad som
            kommer fram när vi får resultatet av den utredning som regeringen
            tillsatt. Det tror jag att vi kan vara överens om.
          </note>
          <note type="speaker">
            Anf. 24 KARIN ISRAELSSON (c):
          </note>
          <note>
            Herr talman! Centerpartiet hade en egen motion med ett betydligt
            mer långtgående förslag än det förslag som i dag går igenom. Vi
            hade även med ett förslag om en förstärkning av pensiontillskotten
            fram till årsskiftet. Vi såg behovet av ett ökat stöd betydligt
            tidigare än vad de andra partierna gjorde.
          </note>
          <note>
            Därför var vi kanske inte så intresserade av den här inviten
            från Margó Ingvardsson.
          </note>
          <note type="speaker">
            Anf. 25 MARGÓ INGVARDSSON (v):
          </note>
          <note>
            Herr talman! Ja, det stämmer att centern hade ett förslag om
            att öka på pensionstillskottetn. Jag var faktiskt litet intresserad
            av det till en början, men jag släppte de tankarna när de bägge
            stora pensionsorganisationerna förkastade det förslagen.
          </note>
          <note>
            De menade att förslaget inte skulle ge de pengar som pensionärerna
            behövde.
          </note>
          <note>
            När det sedan gäller vad som orsakat den här situationen har
            vänsterpartiet alltid hävdat att den främsta orsaken är skatteuppgörelsen.
            Den slog hårt mot lågavlönade i allmänhet och mot pensionärerna
            i synnerhet. Det är något övermaga att höra moderaterna stå och
            gnälla att skatteuppgörelsen försatte pensionärerna i en svår
            situation. Tar man del av moderaternas skatteförslag kan man se
            att om deras förslag skulle få majoritet i den här kammaren, skulle
            det innebära rena rama slakten på pensionärerna och deras inkomster.
            Det är sanningen, eftersom moderaterna förespråkar så mycket stör
            marginalskattesänkningar än vad den skatteuppgörelse som blev
            resultatet av den folkpartistiska och socialdemokratiska uppgörelsen
            innehåller.
          </note>
          <note type="speaker">
            Anf. 26 BARBRO SANDBERG (fp):
          </note>
          <note>
            Herr talman! Jag vill kommentera Margó
          </note>
          <note>
            Ingvardssons kritisk mot att vi säger att skattereformen inte
            är orsak till pensionärernas situation. Jag vidhåller det. Det
            är inte skattereformens fel att pensionärerna har fått höjda hyror.
            Skattereformen är en investering för att vi skall få en bättre
            ekonomisk utveckling i
          </note>
          <note>
            Sverige. Det gagnar i allra högsta grad låginkomsttagare och
            lågpensionärer. Skall vi kunna öka tillväxten och få pengar till
            att garantera både pensioner, sjukvård och allt annat som pensionärer
            behöver måste vi få en skatteomläggning. Den här skattereformen
            är alltså början på den skatteomläggningen.
          </note>
          <note>
            Förhoppningsvis kommer det en ny regering till hösten, som kanske
            kan fullfölja den.
          </note>
          <note type="speaker">
            Anf. 27 GULLAN LINDBLAD (m):
          </note>
          <note>
            Herr talman! Jag nöjer mig med att konstatera att
          </note>
          <note>
            Margó Ingvardsson inte har hört vad jag har sagt i den tidigare
            debatten om skatternas inverkan på samhällsekonomin. Hon har inte
            heller förstått någonting, jag höll på att säga som vanligt. Låt
            mig repetera: Lägre skattetryck gynnar alla, även låginkomsttagare.
            Den skatteomläggning som vi nu har betalas av andra skatter, högre
            moms och ny moms. Det drabbar naturligtvis mest dem som har minst
            pengar i portmonnän. Grunden för ekonomisk trygghet och välfärd
            i framtiden är ekonomisk tillväxt. För detta, Margó Ingvardsson,
            behöver vi lägre skatter.
          </note>
          <note type="speaker">
            Anf. 28 MARGÓ INGVARDSSON (v):
          </note>
          <note>
            Herr talman! Jag konstaterar att folkpartiet är det enda parti
            i den här kammaren som vidhåller att det inte är skattereformens
            fel att pensionärerna har råkat illa ut. Men er förhandlingspartner
            i skatteuppgörelsen, socialdemokraterna, inser att skatteuppgörelsen
            faktiskt har de här negativa effekterna. De visar nu också en
            vilja att vara med och rätta till en del av de värsta bristerna
            när det gäller pensionärerna.
          </note>
          <note>
            Sedan påstår Gullan Lindblad att jag inte har förstått någonting
            av de moderata skatteförslagen.
          </note>
          <note>
            Ja, om det ändå vore så väl, Gullan Lindblad. Jag har läst dem,
            och jag har förstått dem mycket bra.
          </note>
          <note>
            Jag kan se att moderaterna förespråkar ett helt annat samhällssystem,
            där var och en skall betala för sig själv och sina egna behov.
            Ett sådant system gynnar människor med goda inkomster. Människor
            som har det sämre ställt är gynnade av ett starkt samhälle där
            vi gemensamt finansierar våra behov genom skatter. Det har jag
            förstått mycket väl.
          </note>
          <note type="speaker">
            Anf. 29 BARBRO SANDBERG (fp):
          </note>
          <note>
            Herr talman! De pensionärer som vi talar om i dag är de pensionärer
            som tidigare inte har betalat någon skatt. De kunde självfallet
            inte få någon skattesänkning. De har kompenserats genom att man
            har höjt taket för KBT, man har höjt pensionstillskottet och basbeloppet.
          </note>
          <note>
            Jag har tidigare här i kammaren sagt att vi var överens med socialdemokraterna
            om att om det skulle visa sig att några skulle få försämringar
            på grund av skattereformen skulle vi rätta till det. Det håller
            vi på att diskutera, och propositionen i dag är en följd av de
            överläggningarna. Som jag sade tidigare tog Bengt Westerberg kontakt
            med Ingvar
          </note>
          <note>
            Carlsson när han såg att hyreshöjningarna blev större än vad
            man hade räknat med när man höjde pensionstillskottet och KBT
            som kompensation.
          </note>
          <note>
            Jag vill fortfarande påstå att pensionärerna är kompenserade
            för de skattehöjningar som skattereformen påverkar, men icke för
            de oskäliga höjningar som är orsakade av andra saker.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Mom. 1 (höjt pensionstillskott)
          </note>
          <note>
            Utskottets hemställan bifölls med 267 röster mot
          </note>
          <note>
            36 för reservation 1 av Karin Israelsson och
          </note>
          <note>
            Marianne Jönsson.
          </note>
          <note>
            Mom. 4 (kostnadsansvaret för särskilt KBT)
          </note>
          <note>
            Utskottets hemställan bifölls med 159 röster mot
          </note>
          <note>
            147 för reservation 3 av Gullan Lindblad m.fl.
          </note>
          <note>
            Mom. 7 (kostnads- och konsekvensanalyser)
          </note>
          <note>
            Utskottets hemställan -- som ställdes mot reservation 6 av Gullan
            Lindblad m.fl. -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            5 § Beslut rörande utskottsbetänkanden som slutdebatteras den
            11 april
          </note>
          <note>
            Företogs till avgörande lagutskottets betänkande
          </note>
          <note>
            1990/91:LU24, näringsutskottets betänkanden
          </note>
          <note>
            1990/91:NU28, NU29 och NU30, bostadsutskottets betänkande 1990/91:BoU12
            samt försvarsutskottets betänkande 1990/91:FöU7
          </note>
          <note>
            (beträffande debatten i dessa ärenden, se prot. 91).
          </note>
          <note>
            Lagutskottets betänkande LU24
          </note>
          <note>
            Mom. 1 (atomansvarighetslagen)
          </note>
          <note>
            Först biträddes reservation 1 av Elisabeth Persson med 20 röster
            mot 19 för reservation 2 av Kaj
          </note>
          <note>
            Nilsson. 268 ledamöter avstod från att rösta.
          </note>
          <note>
            Härefter bifölls utskottets hemställan med 274
          </note>
          <note>
            röster mot 34 för reservation 1 av Elisabeth
          </note>
          <note>
            Persson.
          </note>
          <note>
            Mom. 2
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU28
          </note>
          <note>
            Mom. 4 (utredning om kärnteknisk verksamhet)
          </note>
          <note>
            Utskottets hemställan bifölls med 245 röster mot 25
          </note>
          <note>
            för reservation 2 av Lars Norberg. 31 ledamöter avstod från att
            rösta.
          </note>
          <note>
            Mom. 9 (export av använt kärnbränsle från
          </note>
          <note>
            Studsvik AB)
          </note>
          <note>
            Utskottets hemställan -- som ställdes mot reservation 8 av Lars
            Norberg -- bifölls med acklamation.
          </note>
          <note>
            Mom. 11 (informationen från Svensk
          </note>
          <note>
            Kärnbränslehantering AB)
          </note>
          <note>
            Utskottets hemställan bifölls med 288 röster mot 19
          </note>
          <note>
            för reservation 9 av Lars Norberg.
          </note>
          <note>
            Mom. 13 (finansieringen av framtida utgifter för använt kärnbränsle
            m.m.)
          </note>
          <note>
            Utskottets hemställan bifölls med 272 röster mot 34
          </note>
          <note>
            för reservation 11 av Rolf L Nilson och Lars
          </note>
          <note>
            Norberg. 2 ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU29
          </note>
          <note>
            Mom. 1 (minskad etableringskontroll)
          </note>
          <note>
            Utskottets hemställan bifölls med 175 röster mot
          </note>
          <note>
            133 för reservation 1 av Hadar Cars m.fl.
          </note>
          <note>
            Övriga moment
          </note>
          <note>
            Utskottes hemställan bifölls.
          </note>
          <note>
            Näringsutskottets betänkande NU30
          </note>
          <note>
            Mom. 5 (överlåtelse av statens aktier i OK
          </note>
          <note>
            Petroleum AB till Förvaltningsaktiebolaget Fortia)
          </note>
          <note>
            Först biträddes reservation 1 av Hadar Cars m.fl.
          </note>
          <note>
            med 128 röster mot 20 för reservation 2 av Lars
          </note>
          <note>
            Norberg. 156 ledamöter avstod från att rösta.
          </note>
          <note>
            Härefter bifölls utskottets hemställan med 157
          </note>
          <note>
            röster mot 134 för reservation 1 av Hadar Cars m.fl.
          </note>
          <note>
            16 ledamöter avstod från att rösta.
          </note>
          <note>
            Mom. 6 (användningen av frigjorda medel)
          </note>
          <note>
            Utskottets hemställan -- som ställdes mot reservation 3 av Lars
            Norberg -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Bostadsutskottets betänkande BoU12
          </note>
          <note>
            Mom. 1 (utformningen av bostadspolitiken)
          </note>
          <note>
            Först biträddes reservation 3 av Agne Hansson och Birger Andersson
            med 36 röster mot 16 för reservation 4 av Jan Strömdahl. 255 ledamöter
            avstod från att rösta.
          </note>
          <note>
            Härefter biträddes reservation 2 av Erling Bager och Ingrid Hasselström
            Nyvall med 37 röster mot
          </note>
          <note>
            35 för reservation 3 av Agne Hansson och Birger
          </note>
          <note>
            Andersson. 233 ledamöter avstod från att rösta.
          </note>
          <note>
            Därpå biträddes reservation 1 av Knut Billing m.fl.
          </note>
          <note>
            med 61 röster mot 36 för reservation 2 av Erling
          </note>
          <note>
            Bager och Ingrid Hasselström Nyvall. 210
          </note>
          <note>
            ledamöter avstod från att rösta.
          </note>
          <note>
            Slutligen bifölls utskottets hemställan med 157
          </note>
          <note>
            röster mot 61 för reservation 1 av Knut Billing m.fl.
          </note>
          <note>
            89 ledamöter avstod från att rösta.
          </note>
          <note>
            Mom. 3 (ekologiskt byggande m.m.)
          </note>
          <note>
            Först biträddes reservation 6 av Jan Strömdahl med 20 röster
            mot 19 för reservation 7 av Kjell
          </note>
          <note>
            Dahlström. 270 ledamöter avstod från att rösta.
          </note>
          <note>
            Härefter biträddes reservation 5 av Agne Hansson och Birger Andersson
            med 37 röster mot 34 för reservation 6 av Jan Strömdahl. 236 ledamöter
            avstod från att rösta.
          </note>
          <note>
            Slutligen bifölls utskottets hemställan med 235
          </note>
          <note>
            röster mot 72 för reservation 5 av Agne Hansson och Birger Andersson.
          </note>
          <note>
            Mom. 4 (information m.m. om långivningen till nyoch ombyggnad
            av ålderdomshem)
          </note>
          <note>
            Utskottets hemställan bifölls med 177 röster mot
          </note>
          <note>
            129 för reservation 8 av Agne Hansson m.fl.
          </note>
          <note>
            Mom. 16 (förbud mot omvandling av hyresrätter till bostadsrätter)
          </note>
          <note>
            Utskottets hemställan -- som ställdes mot reservation 26 av Jan
            Strömdahl -- bifölls med acklamation.
          </note>
          <note>
            Mom. 20 (en rimlig bostadskostnad)
          </note>
          <note>
            Utskottets hemställan bifölls med 286 röster mot
          </note>
          <note>
            17 för reservation 30 av Jan Strömdahl. 3 ledamöter avstod från
            att rösta.
          </note>
          <note>
            Mom. 39 (upphävande av beslutet om ett nytt bostadsfinansieringssystem)
          </note>
          <note>
            Utskottets hemställan bifölls med 176 röster röster mot 132 för
            reservation 50 av Agne Hansson m.fl.
          </note>
          <note>
            Mom. 54 (beslutsramen för bostadshus yngre än 30
          </note>
          <note>
            år)
          </note>
          <note>
            Utskottets hemställan -- som ställdes mot reservation 65 av Jan
            Strömdahl -- bifölls med acklamation.
          </note>
          <note>
            Mom. 55 (förvärvsstödet till flerbarnsfamiljer)
          </note>
          <note>
            Först biträddes reservation 66 av Knut Billing m.fl. med 100
            röster mot 37 för reservation 67 av
          </note>
          <note>
            Jan Strömdahl och Kjell Dahlström. 170 ledamöter avstod från
            att rösta.
          </note>
          <note>
            Härefter bifölls utskottets hemställan med 171
          </note>
          <note>
            röster mot 97 för reservation 66 av Knut Billing m.fl. 36 ledamöter
            avstod från att rösta.
          </note>
          <note>
            Mom. 59 (den övre gränsen för radonbidrag)
          </note>
          <note>
            Utskottets hemställan bifölls med 220 röster mot
          </note>
          <note>
            89 för reservation 70 av Agne Hansson m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Försvarsutskottets betänkande FöU7
          </note>
          <note>
            Mom. 2 (lokaliseringen av FMVs fartygsavdelning)
          </note>
          <note>
            Utskottets hemställan -- som ställdes mot reservation 1 av Paul
            Ciszuk -- bifölls med acklamation.
          </note>
          <note>
            Mom. 3 (användning av försvarsanläggningar som flyktingförläggningar)
          </note>
          <note>
            Utskottets hemställan -- som ställdes mot reservation 2 av Paul
            Ciszuk -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            6 § Socialpolitik -- försäkring vid sjukdom, föräldraskap, handikapp
            och ålderdom
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1990/91:SfU11 Socialpolitik -- försäkring vid sjukdom, föräldraskap,
            handikapp och ålderdom
          </note>
          <note>
            (prop. 1990/91:100 delvis).
          </note>
          <note>
            Förste vice talmannen meddelade att debatten i detta ärende skulle
            delas upp i tre avdelningar.
          </note>
          <note>
            Varje avdelning skulle betraktas som ett särskilt ärende med
            en egen talarlista. Till varje talarlista kunde nya talare anmäla
            sig till dess överläggningen förklarats avslutad för den aktuella
            avdelningen.
          </note>
          <note>
            Avd. 1 Sjukförsäkring m.m.
          </note>
          <note>
            (Avsnitten I, II och V i utskottets hemställan)
          </note>
          <note type="speaker">
            Anf. 30 GULLAN LINDBLAD (m):
          </note>
          <note>
            Fru talman! Socialförsäkringssystemen, som vi kommer att debattera
            de närmaste timmarna, utgör basen i vårt s.k. välfärdssystem.
            Det är naturligtvis viktigt att dessa system har en fast och solid
            uppbyggnad och att vi rättar munnen efter matsäcken när det gäller
            utbetalningar från försäkringarna, så att systemen klarar sina
            utgifter.
          </note>
          <note>
            Så är det inte i dag. Vare sig sjuk- och arbetsskadeförsäkringen
            eller pensionssystemet bär i dag sina egna kostnader, utan alltmer
            måste finansieras av våra skattemedel.
          </note>
          <note>
            En ökande andel av de offentliga utgifterna har tagits i anspråk
            av de offentliga systemen. Den snabba utgiftsökningen inom socialförsäkringssektorn
            har i hög grad bidragit till att den ekonomiska tillväxten är
            negativ i vårt land, den tillväxt som är nödvändig för att klara
            socialförsäkringssystemen! Tala om en ond cirkel!
          </note>
          <note>
            Vårt kostnadsläge är alltför högt i förhållande till vår nära
            omvärld, och vi kan inte sälja våra varor.
          </note>
          <note>
            Företagen flyttar som bekant utomlands. Vi har unnat oss en alltför
            hög grad av olika välfärdsanordningar, t.o.m. system som gjort
            det mer lönande att vara sjukskriven än att gå i arbete.
          </note>
          <note>
            Jag tänker t.ex. på det s.k.
          </note>
          <note>
            timsjukpenningsystemet. Vi moderater har länge varnat för att
            detta naturligtvis inte skulle gå i längden. Krisen är nu ett
            faktum.
          </note>
          <note>
            Sjukförsäkringens kostnader ökade kraftigt under senare delen
            av 80-talet bl.a. beroende på att det s.k. sjuktalet ökade från
            ca 18 dagar 1982 till ca 26
          </note>
          <note>
            dagar 1989.
          </note>
          <note>
            Vi moderater har, som jag sade, i åratal varnat för utvecklingen
            och föreslagit besparingar inom t.ex.
          </note>
          <note>
            sjuk- och arbetsskadeförsäkringen. Vi stod länge ensamma, men
            till sist insåg även den socialdemokratiska regeringen att det
            var nödvändigt att minska utgifterna. Riksdagen beslutade därför
            nyligen om minskade kompensationsgrader vid kortvarig sjukskrivning
            fr.o.m. den 1 mars detta år. Vi har också kunnat notera att svenska
            folket drabbats av en osedvanligt stor friskhet, som det stod
            i Expressen den 22 mars.
          </note>
          <note>
            Vi väntar nu otåligt på att regeringen skall lägga sin proposition
            om en s.k. sjuklöneperiod fr.o.m. den
          </note>
          <note>
            1 januari 1992. Det finns en stor majoritet i riksdagen för en
            sådan reform. Vi beklagar samtidigt regeringens oförmåga att reformera
            arbetsskadeförsäkringen. Det hade varit ytterst nödvändigt som
            ett led i dessa besparingar.
          </note>
          <note>
            Allt fler har insett att det finns alla skäl att bromsa den snabba
            utgiftsökningen inom socialförsäkringsområdet, bl.a. genom besparingar
            inom sjuk- och arbetsskadeförsäkringen. Ett mål för kommande reformer
            måste också vara ett klarare och tydligare samband mellan avgifter
            och förmåner.
          </note>
          <note>
            I reservation 1 framhåller vi moderater att sambandet mellan
            förmåner och avgifter har luckrats upp successivt och att avgifterna
            för sjukförsäkring och ATP alltmer har förvandlats till skatter.
            Om den ekonomiska tillväxten är dålig blir det svårt, ja nära
            nog omöjligt, att med ett s.k.
          </note>
          <note>
            fördelningssystem fördela inkomster över livscykeln och samtidigt
            fördela inkomster mellan olika inkomstgrupper. Socialförsäkringssystemet
            måste enligt vår uppfattning vara stabilt, och vi anser att det
            bör byggas upp efter försäkringsmässiga principer. Ett närmande
            till EG
          </note>
          <note>
            torde också kräva detta. Vi anser att regeringen bör tillsätta
            en offentlig utredning som skall lägga fram förslag om hur socialförsäkringssystemets
            uppbyggnad kan göras mer konsekvent i förhållande till sitt syfte
            samtidigt som människors intjänaderättigheter ges ett stabilt
            och fast skydd.
          </note>
          <note>
            Socialförsäkringssystemets inverkan på kapitalmarknaden, den
            offentliga sektorns tillväxt, skattetryck osv. bör också beaktas
            i detta sammanhang. Jag yrkar, fru talman, bifall till reservation
            1.
          </note>
          <note>
            Sjukpenning kan utgå även under utbildning som en rehabiliteringsåtgärd.
            1983 skedde en praxisändring på detta område genom en dom i försäkringsöverdomstolen,
            och sjukpenning har sedan dess kunnat utgå ända tills en direkt
            yrkeksplacering varit möjlig, ibland till högskoleutbildning i
            fyra års tid. Systemet har blivit mycket dyrbart och är dessutom
            orättvist gentemot andra studerandegrupper, som får leva på knappa
            studiestöd eller utbildningsbidrag. RRV har uppmärksammat detta,
            kritiserat systemet och förordat en förändring.
          </note>
          <note>
            Tillsammans med folkpartiet liberalerna och centern har vi reserverat
            oss i denna fråga till förmån för en striktare tillämpning, och
            jag ber att få yrka bifall till reservation 4.
          </note>
          <note>
            I reservation 6 anser vi liksom folkpartiet liberalerna att man
            borde kunna pröva det system som fungerar väl i Norge, nämligen
            att man inte fastställer någon SGI förrän en sjukskrivning blir
            aktuell. Detta skulle innebära en väsentlig administrativ förenkling
            och även besparing. Vi anser att regeringen snarast bör lägga
            fram förslag om en sådan reform.
          </note>
          <note>
            De borgerliga partierna framför i reservation 7 sin uppfattning
            att en studerande skall kunna ha s.k.
          </note>
          <note>
            vilande sjukpenning under studier oavsett om vederbörande uppbär
            studiestöd eller ej.
          </note>
          <note>
            I reservation 8 framför vi moderater tillsammans med folkpartiet
            liberalerna att det skall vara möjligt även för den som har fyllt
            55 år att teckna en frivillig försäkring. En sådan försäkring
            kan vara den enda sociala tryggheten vid sjukdom t.ex. för en
            jordbrukare som i dagens tider av omställning inom jordbruket
            måste lägga ned sin jordbruksdrift eller för en tidigare hemarbetande
            maka som kanske har skött sin make under många år och då uppburit
            en viss anhöriglön för detta, men som vid hans frånfälle står
            utan vare sig inkomst eller sjukförsäkring. Det finns i vårt välfärdssystem
            personer som helt och hållet står utan trygghet. Det är värt att
            beakta.
          </note>
          <note>
            När det gäller tandvårdsförsäkringen har även dessa utgifter
            ökat. Regeringen föreslår väsentliga försämringar av högkostnadsskyddet.
            Det finns flera orsaker till utgiftsökningarna, bl.a. en ökad
            vuxenandel inom folktandvården, ett ökat antal äldre och invandrare
            med stora tandvårdsbehov, en ökad ambitionsnivå och en ökad användning
            av andra tandlagningsmaterial än amalgam. Vi moderater anser att
            förändringarna beror på strukturförändringar.
          </note>
          <note>
            Regeringen har nu föreslagit att försöksverksamhet med s.k. bastandvård
            skall införas. Vi moderater anser att underlaget för detta förslag
            är bristfälligt, och vi anser dessutom att ett införande av bastandvård
            skulle föra med sig en orimlig administration, som inte står i
            proportion till effekten i form av bättre tandhälsa. Däremot är
            förslaget enligt vår uppfattning ett sätt att underminera privattandläkarvården
            och ge patienterna med de största tandvårdsbehoven --
          </note>
          <note>
            framför allt våra äldre -- väsentligt högre kostnader och sämre
            service. Vi har därför yrkat avslag på förslaget, vilket framgår
            av reservation 11.
          </note>
          <note>
            I reservation 13 anser vi liksom regeringen att en besparing
            behövs inom tandvårdsförsäkringen, men vi vill inte att den skall
            gå ut över dem som har de största behoven av tandvård, framför
            allt de äldre. Vi anser att försäkringen i första hand skall ge
            stöd vid höga kostnader, medan vi andra kan stå för något större
            egenandel av kostnaderna när vi besöker tandläkaren. Vi anser
            därför att en ökad självrisk på 600 kr. bör införas inom varje
            behandlingsperiod. Det skulle för den enskilde inte innebära mer
            än en ökad kostnad på 240 kr. om behandlingskostnaden uppgår till
            3 000 kr.
          </note>
          <note>
            Däremot skulle vi kunna ge bättre försäkringsförmån till de äldre
            och till dem som har stora tandvårdsbehov.
          </note>
          <note>
            I detta betänkande behandlas även socialförsäkringens administration.
            Vi delar regeringens uppfattning om nödvändigheten av att nedbringa
            kostnaderna och stödjer det förändringsarbete som pågår och som
            föreslås. Jag skulle i detta sammanhang gärna vilja ge en eloge
            till försäkringskassorna för att de klarar av allt arbete, alla
            förändringar och alla de uppgifter som vi lägger på dem. Jag tänker
            inte minst på de
          </note>
          <note>
            ''snabba ryck'' som ofta blir följden av besluten i den här kammaren.
          </note>
          <note>
            En fråga som har debatterats mycket på senare tid är det s.k.
            FAS 90-systemet, dvs.
          </note>
          <note>
            försäkringskassornas ADB-system. Vi är från utskottets sida införstådda
            med att kassorna behöver ett rationellt registersystem, men hyser
            stor tveksamhet till stora system som ger tillfälle till samkörningar.
            Det är viktigt att ändamålet med det planerade registret noga
            övervägs. I en reservation har utskottets borgerliga ledamöter
            tillsammans med miljöpartiet framför allt betonat integritetsfrågorna.
            Vi anser också att införandet av en sjuklöneperiod avsevärt kommer
            att reducera antalet ärenden som behöver administreras av kassorna.
            Vi anser att det behövs en ordentlig kravanalys av försäkringskassornas
            behov av datorstöd innan ett beslut fattas om FAS 90, och vi redovisar
            detta i reservation 84.
          </note>
          <note>
            I reservation 85 har vi moderater reserverat oss för en minskning
            av försäkringskassornas anslag med
          </note>
          <note>
            100 milj.kr. med hänvisning till den arbetsgivarperiod som skall
            införas och som avsevärt kommer att minska belastningen hos kassorna.
          </note>
          <note>
            Fru talman! Det finns åtskilliga reservationer, men jag nöjer
            mig med att yrka bifall till reservationerna
          </note>
          <note>
            1 och 4. I övrigt framgår vår inställning till de olika förslagen
            av utskottsbetänkandet. Jag ber också att få yrka bifall till
            de delar av utskottets hemställan där det inte råder några delade
            meningar.
          </note>
          <note type="speaker">
            Anf. 31 SIGGE GODIN (fp):
          </note>
          <note>
            Fru talman! Genom socialförsäkringssystemen skall alla garanteras
            trygghet vid sjukdom, rehabilitering, handikapp eller ålderdom.
            Vi ser med oro på den negativa utvecklingen i socialförsäkringssystemen.
          </note>
          <note>
            År efter år har vi här i Sveriges riksdag diskuterat socialförsäkringssystemens
            problem och brister.
          </note>
          <note>
            Från folkpartiet liberalernas sida har vi med envishet pekat
            på de orimliga förhållanden som råder. Dessa brister är den socialdemokratiska
            regering väl medveten om. Trots detta har den inte lyckats lyfta
            blicken och med kraft ta tag i förändringsarbetet.
          </note>
          <note>
            I årets upplaga av STU-betänkandet går socialdemokraterna som
            katten kring het gröt. De erkänner bristerna med systemet men
            vill inte åtgärda dem. De hänvisar även i år till att förändringar
            måste ske, men inte nu utan senare när regeringen kommer med förslag.
          </note>
          <note>
            Jag frågar mig om det aldrig har slagit den socialdemokratiska
            majoriteten i utskottet att utflödet från socialförsäkringssystemen
            innebär att andra angelägna insatser på det sociala området får
            stå tillbaka. Detta drabbar grupper i det ''glömda
          </note>
          <note>
            Sverige'' -- grupper som inte har några starka organisationer
            som sina företrädare. Låt mig ta ett exempel. Enbart arbetsskadefonden
            riskerar att få ett underskott på 75 miljarder redan 1995. Var
            och en förstår att detta inte kan få fortsätta.
          </note>
          <note>
            Fru talman! Folkpartiet liberalerna har varit överens med regeringen
            om att sjuklön skall införas senast den 30 juni 1991 och att arbetsskadeförsäkringen
            snarast måste reformeras.
          </note>
          <note>
            Den överenskommelsen svek socialdemokraterna.
          </note>
          <note>
            Det var inte första gången och sannolikt inte heller den sista.
            Men vad värre är, är att vi i dag inte vet om det kommer några
            förslag till sjuklön eller om arbetsskadeförsäkringen skall reformeras.
          </note>
          <note>
            Sjuklöneförslaget var aviserat till den 15 april och har ännu
            inte synts till.
          </note>
          <note>
            Om det kommer något förslag om reformerad arbetsskadeförsäkring
            är ännu mer höljt i dunkel.
          </note>
          <note>
            Den frågan skall utredas. Riksdagens revisorer påpekade i fjol
            att arbetsskadeförsäkringens utformning är ett hinder för en aktiv
            rehabilitering.
          </note>
          <note>
            Trots detta avstår regeringen även i år från att vidta några
            åtgärder.
          </note>
          <note>
            Jag skulle vilja fråga Börje Nilsson vad som skall ske med arbetsskadeförsäkringen.
            När kommer det något förslag? Skall den få rulla vidare med dessa
            enorma underskott?
          </note>
          <note>
            Genomförandet av sjuklön och reformeringen av arbetsskadeförsäkringen
            är avgörande för om vi i framtiden skall klara av att finansiera
            en fullgod sjukförsäkring.
          </note>
          <note>
            Fru talman! I hopp om att det så småningom skall komma förslag
            till en reformering av sjukförsäkringen skall jag nu bara kommentera
            några av folkpartiets mindre förslag på sjukförsäkringsområdet.
          </note>
          <note>
            Ohälsotalen hos kvinnor är oroväckande höga och måste tas på
            mycket stort allvar. Det är en varningssignal som tyder på brister
            i arbetslivet. I
          </note>
          <note>
            flera år har vi pekat på detta och krävt djupgående analyser
            av problemet. Majoriteten tar inte så allvarligt på frågan utan
            hänvisar som vanligt till kommande undersökningar.
          </note>
          <note>
            Frågan om hur många år sjukpenning skall kunna utgå vid utbildning
            har tagits upp vid ett flertal tillfällen. Den nuvarande ordningen
            skapar orättvisor mellan dem som studerar och är sjukskrivna och
            dem som själva får finansiera sin utbildning. Ordningen snedvrider
            också de s.k.
          </note>
          <note>
            ohälsotalen samtidigt som kostnaderna är onödigt höga. Socialdemokraterna
            avstyrker åter vårt förslag. Jag kan med tillfredsställelse notera
            att regeringen i den frågan nu äntligen kommer med ett förslag,
            som vi senare skall behandla.
          </note>
          <note>
            I regeringens förslag till rehabiliteringslag, som skall behandlas
            senare i vår, påpekas arbetsgivarnas ansvar för sina anställdas
            rehabilitering. I
          </note>
          <note>
            reservation 5 påpekar folkpartiet att den stela låsningen i sjukpenningnivåerna
            är olycklig ur rehabiliteringssynpunkt. Det är väsentligt att
            den sjukskrivne kan återgå till sin arbetsplats så snart som möjligt.
            Det bör vara läkaren, försäkringskassan och arbetsgivaren som
            i samråd med den anställde bör avgöra när och i vilken omfattning
            den sjukskrivne kan återgå i arbete.
          </note>
          <note>
            Fru talman! Det är mycket betydelsefullt att den administrativa
            delen av socialförsäkringssystemen begränsas till vad som absolut
            är nödvändigt. En tredjedel av de ändringar om ändrad inkomst
            som görs av försäkringskassan kommer inte till användning. Folkpartiet
            liberalerna anser att de räcker att uppge sin aktuella inkomst
            i samband med krav på ersättning.
          </note>
          <note>
            I reservation 7 tar vi åter upp frågan om rätten till
          </note>
          <note>
            SGI vid studier. Vi anser det vara orimligt att man skall vara
            tvingad att ta ut studiemedel enbart för att få behålla sin sjukpenninggrundande
            inkomst.
          </note>
          <note>
            Det rätta bör vara att det är studierna i sig som avgör om SGI
            får behållas, inte ett eventuellt statligt stöd.
          </note>
          <note>
            Fru talman! I årets budgetproposition föreslår regeringen en
            försöksverksamhet inom tandvården. Beskrivningen av försöken är
            knapphändig och ställer ett antal frågor om rättsliga och ekonomiska
            konsekvenser för privattandläkarna: dels hur försökslandstingen
            skall kunna förena sina dubbla roller, dels patienternas rätt
            till ett fritt tandläkarval.
          </note>
          <note>
            Riktlinjerna måste kompletteras. Bl.a. bör vikten av en, förutom
            kostnadsanalysen, opartisk utvärdering som belyser tandhälsoeffekter
            och patientreaktioner, poängteras. Det är önskvärt att även storstadsområden
            ingår i försöksverksamheten. Försöksverksamheten får inte heller
            leda till reformstopp under försöksperioden.
          </note>
          <note>
            Folkpartiet liberalerna anser att fem försöksmodeller bör prövas,
            var för sig eller i kombination. En modell avser övrföring av
            tandvårdsförsäkringen till försäkringskassan, så att kassan inom
            ramen för en klumpsumma i samråd med vårdgivarna kan besluta om
            taxesystem och ersättningsregler. En annan modell gäller försök
            med ersättningssystem för enskilda privattandläkare med ett flerårigt
            vårdåtagande med ersättning beräknad med viss del per patient
            och viss del per prestation. En modell innebär försök med privatisering
            av folktandvårdskliniker.
          </note>
          <note>
            En fjärde modell gäller upphandling för att få till stånd en
            s.k. hustandläkarmodell. Ett femte försök bör göras med ett avreglerat
            taxesystem.
          </note>
          <note>
            Det är väsentligt att samtliga försök kan göras i samförstånd
            mellan vårdgivare, försäkringskassa och staten.
          </note>
          <note>
            Det är också av vikt att pröva en tandvårdstaxa som stimulerar
            andra personalkategoriers utveckling.
          </note>
          <note>
            Inte minst för tandsköterskorna vore detta en utveckling i arbetet
            och en besparing i statskassan.
          </note>
          <note>
            Fru talman! Jag har tidigare påpekat att alla vägar måste prövas
            för att spara i administrationen. Vi föreslår att det utreds om
            försäkringskassorna i
          </note>
          <note>
            Malmö och Malmöhus län kan slås samman. Detta skulle ge två effekter
            -- dels lägre administrativa kostnader, dels frigörande av personal
            som kan flyttas över till arbete med rehabilitering. På sikt bör
            även en sammanläggning med kassan i
          </note>
          <note>
            Kristianstads län prövas.
          </note>
          <note>
            Fru talman! Det sedan flera år planerade ADB-
          </note>
          <note>
            arbetet med ett sjukförsäkringsregister kräver noggranna överväganden
            innan beslut fattas.
          </note>
          <note>
            Ändamålet måste noga studeras, och känsliga integritetsintressen
            måste värnas. Inte minst när en eventuell sjuklöneperiod införs
            och en stor del av rehabiliteringsarbetet läggs på företagen måste
            behovet av ett sjukförsäkringsregister prövas på nytt.
          </note>
          <note>
            Sjuklöneperioden innebär mycket färre ärenden, och kassornas
            behov av ett heltäckande diagnosmaterial kommer att minska betydligt.
            Vi anser att en ny kravanalys krävs innan beslut om
          </note>
          <note>
            FAS 90 fattas.
          </note>
          <note>
            Fru talman! Jag avslutar med att yrka bifall till reservationerna
            12 och 84, men självfallet står folkpartiet liberalerna bakom
            alla de reservationer som vi fogat till betänkandet.
          </note>
          <note type="speaker">
            Anf. 32 KARIN ISRAELSSON (c):
          </note>
          <note>
            Fru talman! ''Socialpolitiken syftar till att ge människor trygghet.''
            Så inleds det betänkande som vi i dag skall debattera. En fråga
            man då måste ställa sig är om trygghet verkligen har blivit resultatet
            av våra socialförsäkringar. Får vi ut positiva och optimala effekter
            av de stora satsningar som sker via socialförsäkringssystemet
            eller kan flera få möjlighet att ta del av förmånerna om förändringar
            sker?
          </note>
          <note>
            250 miljarder kostar socialförsäkringarna, bortsett från arbetsskadeförsäkringen
            m.m. är vad vi får för dessa pengar. Sjukförsäkringen, föräldraförsäkringen.
            Målet för socialförsäkringarna har varit att ge skydd när hälsan
            sviktar eller när man med ålderns rätt lämnar yrkes- och arbetslivet.
            Trygghetssystemet innebär också ett skydd för den som inte funnits
            med i arbetslivet. Folkpensionen och pensionstillskottet erhåller
            även den som varit hemarbetande.
          </note>
          <note>
            Genomgående i de olika ersättningssystemen premieras s.k. lönearbete
            framför det arbete som bedrivs i hemmet främst av kvinnor med
            vård och omsorg. Nuvarande regering har inte funnit detta arbete
            så värdefullt, att man velat premiera det med en skälig ersättning.
            Jag återkommer i en senare debatt till övriga förhållanden för
            våra pensionärer.
          </note>
          <note>
            Nuvarande socialförsäkringssystem visar allt mer på stora svagheter.
            Stora summor pengar rinner igenom systemen då efterlevnad och
            regler medgett detta. Först nu börjar regeringen valhänt försöka
            bemästra situationen. Tyvärr saknas det då tillräcklig förmåga
            till samordning av åtgärder och till tillräckligt radikala åtgärder
            för att förändra nuvarande förhållanden. Ett sådant exempel utgör
            arbetsskadeförsäkringen, som nu helt har spelat ut sin roll. Vi
            har i en motion med anledning av rehabiliteringsförslaget återigen
            utvecklat centerns syn på denna försäkring.
          </note>
          <note>
            I årets budgetförslag presenterade regeringen åtgärder som förra
            året var helt otänkbara. Friåret i sjukvården ansågs då vara så
            värdefullt att behålla för förtidspensionerade att det fick fortsätta
            att gälla när friåret för pensionärer togs bort. Det vore intressat
            att få regeringens företrädare i utskottet att förklara vad som
            inträffat och gjort det möjligt att plötsligt ändra på detta beslut.
            Det kan inte vara skatteomläggningen -- den har tvärtom visat
            synnerligen negativa effekter för en del förtidspensionerade.
          </note>
          <note>
            Nu blir dock resultatet att även de förtidspensionerade skall
            betala sjukhusavgift från första vårddagen. De erfarenheter som
            kan dras av föregående beslut som drabbade pensionärerna borde
            ha presenterats först. Faktum är att många äldre med behov av
            sjukhusvård drabbas av överraskningar när räkningar för vården
            kommer dem till handa någon månad efter sjukhusvistelsen.
          </note>
          <note>
            Möjligheten att få avgiften nedsatt är nästan obefintlig kan
            man se av de ansökningar som inkommit. Möjligtvis saknas också
            information till patienterna rörande denna möjlighet.
          </note>
          <note>
            Centerpartiet vänder sig emot att friåret i sjukvården för förtidspensionerade
            skall tas bort.
          </note>
          <note>
            Information rörande de förmåner som finns i socialförsäkringssystemet
            är bristfällig. Det upplever vi ofta vi som arbetar med försäkringarna.
          </note>
          <note>
            Ett sådant exempel är den ersättning för närståendevård som genomförts.
            Av de anslag som gjorts har bara en del använts för sitt ändamål.
          </note>
          <note>
            Många har också uppfattat ersättningen som en ersättning som
            kan nyttjas för enklare vårdinsatser.
          </note>
          <note>
            Tvärtom handlar det i de flesta fall om vård i livets slutskede,
            som då berättigar till 30 dagars ersättning för den enskilde vårdtagarens
            närstående. Inte minst sjukvårdspersonalen måste få en bättre
            information om dessa förhållanden.
          </note>
          <note>
            Just nu pågår en uppföljning av vad denna ersättning inneburit.
            När den presenterats kan slutsatser dras om vilka åtgärder som
            behöver vidtas för att förbättra utnyttjandet av denna förmån.
          </note>
          <note>
            I betänkandet beskrivs det förändringsarbete som pågår inom socialförsäkringssystemet.
            Kampen mot ohälsan skall drivas för att sänka ohälsotalet.
          </note>
          <note>
            Det är de oroande kostnadsökningarna som bidragit till detta
            mål. I det arbetet ingår införande av en arbetsgivarperiod/sjuklön.
            Vi som satt med i den snabbutredning som blev resultatet av uppgörelsen
            rörande sänkta kompensationsgraden i sjukersättningen väntar med
            spänning på förslaget.
          </note>
          <note>
            En proposition är aviserad. I tidningarna spekuleras över om
            den kommer eller ej. LO och
          </note>
          <note>
            TCO är mycket negativa till ett sådant förslag.
          </note>
          <note>
            Riksdagen har dock beställt förslaget. Naturligtvis måste regeringen
            lägga fram det förslag som är beställt.
          </note>
          <note>
            Vi behöver ett sådant beslut för att effektivt kunna bedriva
            rehabiliteringsarbete. Minskad administration och betydligt större
            anledning för arbetsgivaren att visa intresse för arbetsmiljö
            och de anställdas situation är centerpartiets drivkraft för att
            införa sjuklönen. Det finns alltså många skäl till att den utlovade
            propositionen verkligen kommer riksdagen till handa så att beslut
            kan fattas under våren. Får vi en sjuklön från den första januari
            1992 kommer många fördelar att vinnas, främst möjligheten till
            förbättrad rehabilitering.
          </note>
          <note>
            Stora samhällsekonomiska vinster blir också följden -- pengar
            som kan användas till andra insatser.
          </note>
          <note>
            Den rehabiliteringsproposition som just nu har lämnats och för
            vilka motionstiden gick ut i går innebär också en ändrad inriktning
            av inte minst försäkringskassans arbete.
          </note>
          <note>
            I det betänkande som nu behandlas tas även den administrativa
            verksamheten inom socialförsäkringen upp. Det handlar om riksförsäkringsverkets
            och försäkringskassornas verksamhet. Även dessa har ett besparingskrav
            på
          </note>
          <note>
            10 % på tre år. Detta skall genomföras med hjälp av en annan
            organisationsstruktur och regelförenklingar som påtagligt skall
            reducera omständliga och komplicerade ärendehandläggningar.
          </note>
          <note>
            I skenet av den målsättningen undrar man med fog om alla verkligen
            arbetar med det målet för ögonen. Det särskilda kommunala bostadstillägget
            förenklar inte administrationen, tvärtom. De ständiga bytena av
            socialförsäkringens inriktning som regeringen presenterar förenklar
            inte arbetet.
          </note>
          <note>
            Ibland skall sjuklönen införas, ibland skall den inte införas.
            Ibland skall sjukförsäkringen och arbetsskadeförsäkringen samordnas,
            plötsligt blir det inte längre aktuellt inom den närmaste tiden.
          </note>
          <note>
            Nog har försäkringskassan och riksförsäkringsverkets personal
            varit hårt prövade de senaste åren med alla dessa förslag i olika
            riktningar. Samtidigt har föräldraförsäkringen vuxit ut med nya
            komplicerade ersättningsregler.
          </note>
          <note>
            Beräkningarna när det gäller föräldraförsäkringen belastar försäkringskassans
            personal med åtskilliga årsarbeten. Nu finns det ett förslag om
            förenklingar som förhoppningsvis kan komma till utförande snarast.
          </note>
          <note>
            För att klara en bättre hantering av de arbetsuppgifter som föreläggs
            försäkringskassorna behövs ett datasystem som underlättar denna
            hantering. Under de senaste åren har försök och planering skett
            för det s.k. FAS-90-projektet.
          </note>
          <note>
            Centerpartiet anser det naturligtvis viktigt med ett gott tekniskt
            stöd i försäkringskassornas verksamhet. Det finns dock en rad
            frågor som måste lösas innan man bestämmer sig för ett sådant
            system. Inte minst måste det klarläggas vilken uppgift försäkringskassan
            skall ha i rehabiliteringsarbetet. Vilka organ som skall ha huvudansvaret
            i denna verksamhet måste också beslutas. När besluten om vilka
            mål som finns, då först kan man besluta om vilka tekniska hjälpmedel
            man behöver för detta.
          </note>
          <note>
            Det är där de stora bristerna har funnits. De planerande inom
            riksförsäkringsverket har funnit stora möjligheter till ett utbyggt
            ADB-system för att lagra många uppgifter och data. Detta har också
            lett till att datainspektionen i sin framställning om en registerlag
            framför följande: ''Informationen om varje försäkrad skall vara
            mycket omfattande och djupgående. Som exempel kan nämnas att avsikten
            är att registrera uppgifter om diagnoser, rehabiliteringsåtgärder
            och intagning i anstalter och institutioner av olika slag, dvs.
            uppgifter som i datalagen har bedömts som mycket integritetskänsliga.''
          </note>
          <note>
            En utredning har nu kommit med ett förslag till registerlag.
            I det förslaget skärs uppgiftsinlämnandet ned och utnyttjandet
            av samkörning med andra register begränsas.
          </note>
          <note>
            Den enskildes möjligheter att få information om vilka som får
            del av dessa uppgifter måste stärkas.
          </note>
          <note>
            För att en rehabilitering skall vara effektiv krävs omfattande
            utlämning av känsliga uppgifter. Den enskildes rätt till integritet
            och respekt för privatlivet måste här vara avgörande för en eventuell
            fortsatt utbyggnad av systemet.
          </note>
          <note>
            Jag vill fråga utskottsmajoritetens företrädare om ni inte känner
            någon som helst tveksamhet till att etablera ett så stort datasystem
            med de möjligheter som finns i FAS90. Fortfarande saknas det beslut
            om vilken myndighet som skall ha huvudansvaret för den framtida
            rehabiliteringen.
          </note>
          <note>
            Centerpartiet anser det inte självklart att försäkringskassan
            skall spela den rollen. Det finns redan aktörer som är kunniga
            på rehabiliteringsområdet. Jag tänker då på företagshälsovården
            och primärvården. I första hand borde man utnyttja dessa i stället
            för att bygga ut försäkringskassans administration.
          </note>
          <note>
            Med en utbyggnad av FAS90 finns en stor risk att uppgifter skall
            hamna i orätta händer. Möjligheten till samkörning med andra register
            kommer också att innebära en möjlighet till kartläggning av en
            enskild individs hela liv. Detta får bara inte hända.
          </note>
          <note>
            Det är därför som vi från centerpartiet i olika organ har eftersträvat
            en debatt om FAS90. Den debatten har delvis kunnat genomföras,
            och min förhoppning är att det framtida datasystemet inom försäkringskassan
            skall bli av lokal karaktär och ett arbetsredskap för lokalkontorets
            personal. Nu återstår att se det förslag till registerlag som
            bör bli följden av den nyligen avslutade utredningen.
          </note>
          <note>
            Centerpartiet har i motioner fört fram vissa grundläggande krav
            på registrering av offentliga och enskilda handlingar. Vi kräver
            en restriktiv praxis för tillstånd till stora register. Vi kräver
            att uppgifter som insamlats för ett ändamål inte skall få användas
            för andra ändamål. Vi kräver att samkörning i princip inte tillåts.
            Vi kräver att den enskilde får större möjligheter att påverka
            uppgifterna i ett datasystem, och vi kräver bl.a.
          </note>
          <note>
            också att regler om sekretess och rättelse och gallringsinstruktioner
            ses över och utformas som stöd för den enskilde. Detta är bakgrunden
            till vår inställning när det gäller FAS90.
          </note>
          <note>
            Det finns ett antal reservationer i betänkandet som jag vill
            beröra något närmare. Riksrevisionsverket har i en rapport kartlagt
            i vilken utsträckning sjukpenning används inom utbildningen. Genom
            den praxisförändring som skedde 1983 när det gäller sjukpenning
            under utbildning har allt fler under ibland lång tid uppburit
            sjukpenning under utbildningstiden. Detta har skapat orättvisor
            mellan dem som studerar med studiestöd och dem som erhåller sjukpenning.
            Det kan inte heller vara meningen att sjukpenningen skall användas
            på detta sätt.
          </note>
          <note>
            Nu har regeringen aviserat en förändring i den proposition som
            föreslår rehabiliteringsersättning.
          </note>
          <note>
            Där begränsas rehabiliteringsersättning till studier under 40
            studieveckor, vilket kan vara ett gott riktmärke när det gäller
            studier med sjukpenningersättning. Förhoppningsvis skall den pågående
            utredningen komma med förslag som sedan snabbt kan leda till beslut.
            Centerpartiet anser att det snarast bör tillrättaläggas. Det skulle
            spara åtskilligt med pengar. Riksrevisionsverket beräknar denna
            summa till upp emot 2 miljarder kronor, pengar som kan nyttjas
            för andra ändamål.
          </note>
          <note>
            Jag yrkar bifall till reservation nr 4 om sjukpenning under utbildning.
          </note>
          <note>
            Jag vill också anmäla att vi i centerpartiet stöder reservation
            nr 8, som rör den frivilliga sjukpenningförsäkringen. Det är ett
            förbiseende som gjort att vi inte finns med bland reservanterna
            på den punkten.
          </note>
          <note>
            Jag vill, fru talman, till sist yrka bifall till reservation
            nr 4 om sjukpenning under utbildning och till reservation nr 84
            om ADB-systemet.
          </note>
          <note type="speaker">
            Anf. 33 MARGÓ INGVARDSSON (v):
          </note>
          <note>
            Fru talman! Det här är den sista gången som jag får vara med
            och diskutera sjukförsäkringen här i kammaren. Jag vill därför
            använda en del av tiden till att anföra en del övergripande synpunkter
            på vårt trygghetssystem. Jag tillskriver inte mig själv en sådan
            betydelse att jag tror att jag nu skall avge något slags testamente
            -- det är av helt andra och rent egoistiska skäl som jag vill
            ta upp en övergripande diskussion: Jag tycker att den delen av
            debatten är ganska rolig. Jag tycker också att det är viktigt
            att vi diskuterar de ideologiska skillnaderna i synsätten när
            det gäller vårt socialförsäkringssystem. Det är faktiskt ideologiska
            skillnader i synsättet som ibland från kammarens talarstol kläds
            -- stundom t.o.m. förkläds -- i ord, t.ex. om en bättre effektivitet
            och en minskad byråkrati.
          </note>
          <note>
            Det är helt klart att den viktigaste delen av socialpolitiken
            är socialförsäkringssystemet. Det är den grund som hela socialpolitiken
            i övrigt vilar på.
          </note>
          <note>
            Arbetarrörelsens målsättning med ett väl utbyggt socialförsäkringssystem
            är att i möjligaste mån undvika att människor utsätts för förnedring
            -- den förnedring som det innebär att bli särskilt utpekad som
            någon som behöver hjälp. Därför är vårt socialförsäkringssystem
            i huvudsak generellt. Det innebär att alla människor i vissa situationer,
            oberoende av ekonomi och annat, har rätt till ersättning från
            försäkringarna.
          </note>
          <note>
            Det generella systemet är det bästa stödet till de sämst ställda.
            Det skyddar vår integritet eftersom vi då slipper individuella
            behovs- och inkomstprövningar. Och det fördelar om inkomsterna
            från dem som har goda inkomster till dem som har sämre inkomster.
          </note>
          <note>
            En annan modell är det s.k. selektiva systemet. Det är den modell
            som förespråkas av de borgerliga partierna. I det systemet har
            man ett särskilt, riktat stöd till de svagaste grupperna. De bättre
            ställda får klara sig själva och betala för sina egna behov. Ju
            mer selektiva, riktade insatser det finns i ett system, desto
            mer byråkrati och kontroll krävs det för att se till att det är
            rätt människor som får stödet. En annan effekt av ett selektivt
            system är att stora grupper som står utanför systemet inte längre
            känner solidaritet med systemet, och viljan att vara med och betala
            minskar då påtagligt. Det finns tydliga exempel på hur det fungerar
            från de länder där man har genomfört sådana system.
          </note>
          <note>
            Samhället förändras, och självfallet måste ibland vårt socialförsäkringssystem
            ändras i förhållande till de nya krav som ställs. Jag menar att
            det går att göra med bibehållande av de grundläggande värderingarna.
            Ändrar man inte systemet ibland blir det ohanterligt, och då är
            det mycket lättare för dem som av ideologiska skäl vill bryta
            sönder hela systemet att få gehör för sina krav. Vänsterpartiet
            medverkar gärna till förändringar som gör systemet effektivare,
            mer anpassat till dagens verklighet. Jag menar att om riksdagens
            principbeslut från 1983, om att förändra systemet mot en allmän
            socialförsäkring i enlighet med de förslag som lades fram av den
            socialpolitiska samordningsutredningen, hade följts upp hade vi
            kanske kunnat undvika den förödande debatten om sjukförsäkringen,
            som resulterade i de stora nedskärningarna i mars i år.
          </note>
          <note>
            Beslutet att sänka kompensationsnivåerna var olyckligt, och jag
            skall inte här upprepa den kritik som jag då framförde mot regeringsförslaget.
            Men även om jag är kritisk mot regeringen för nedskärningarna
            i sjukförsäkringen vet jag att en borgerlig regering skulle medföra
            en ren slakt på det mesta av vårt socialförsäkringssystem. I den
            moderata reservationen under mom. 1 i betänkandet anger man den
            planerade inriktningen. Alla inkomstutjämnande inslag i socialförsäkringssystemet
            skall bort och ersättas med rent försäkringsmässiga principer.
            I klartext innebär det att var och en får ut i förhållande till
            vad han eller hon själv har betalat. För dem som har goda inkomster
            är detta ett alldeles utmärkt system. Det är lönande och bra.
            Man betalar bara för sig själv och kanske för sin familj. Men
            för alla som har små inkomster innebär ett försäkringsmässigt
            system oftast ingen försäkring alls, eftersom den egna inkomsten
            kanske inte räcker ens till att betala de egna premierna.
          </note>
          <note>
            Det var efter de borgerligas påtryckningar som regeringen gav
            efter och lovade att återkomma med ett förslag om en arbetsgivarperiod
            i sjukförsäkringen. Och det är om möjligt ett ännu sämre förslag
            än nedskärningarna i sjukförsäkringen. Jag hoppas innerligt att
            det finns grund för ryktena att det inte skall läggas fram något
            sådant förslag. Jag menar att det faktiskt finns skäl för den
            socialdemokratiska regeringen att avstå från att lägga fram detta
            förslag.
          </note>
          <note>
            Förutsättningarna visar sig nämligen i dag vara helt annorlunda
            än när man senast lade fram detta förslag. Det visar sig nu att
            det s.k. ohälsotalet har stått stilla sedan 1989. När förslaget
            om en arbetsgivarperiod var uppe grundade man det mycket på den
            ständiga ökningen av ohälsotalet.
          </note>
          <note>
            Men den ökningen finns inte längre. Det visar att det s.k. sjuktalet,
            som inte är precis detsamma som ohälsotalet, faktiskt går nedåt.
          </note>
          <note>
            Vi skall snart behandla en proposition om förslag om en aktiv
            rehabilitering. Med vissa smärre förändringar som jag skall ta
            upp i ett annat sammanhang tror jag att det kan bli ett bra förslag
            som ytterligare kommer att minska ohälsotalet.
          </note>
          <note>
            Det finns också skäl att pröva arbetsmiljökommissionens förslag
            om differentierade arbetsgivaravgifter. Det finns alltså en rad
            skäl till att det inte längre är nödvändigt att lägga fram förslag
            om en arbetsgivarperiod. Jag tror att väljarna har fullkomlig
            förståelse för att politiker ibland drar tillbaka förslag, om
            politikerna öppet och ärligt och talar om att de i dag har helt
            andra fakta på bordet än den gången som förslaget lades fram.
            Det förstår väljarna. Och om man skulle behöva mer personal på
            försäkringskassorna, om man inte inför arbetsgivarperioden, för
            att kunna genomföra den aktiva rehabiliteringen, då önskar jag
            faktiskt att regeringspartiet med mitt parti diskuterar en smärre
            förändring, vilket jag har föreslagit tidigare, t.ex. ett arbetsgivarinträde,
            vilket inte alls får lika svåra och omfattande konsekvenser som
            arbetsgivarperioden.
          </note>
          <note>
            Det var inte bara inom sjukförsäkringen som man skar ned pengar
            i år. Förtidspensionärerna blir fr.o.m. den 1 juli av med rätten
            till ett fritt år på sjukhus. Motivet för att de inte längre skall
            ha rätt till denna förmån är att det är bara en mindre del av
            de yngre pensionärerna som drabbas. Man säger att merparten av
            förtidspensionärerna har lika god råd som ålderspensionärerna
            att betala när de är på sjukhus. Huruvida ålderspensionärerna
            har god råd till det kan ju också diskuteras. Men på detta sätt
            skall man i alla fall spara 120 milj.kr. om året. Men för att
            denna försämring inte skall drabba de yngre förtidspensionärerna
            så hårt har den sittande merkostnadsutredningen fått tilläggsdirektiv
            att utarbeta lämpliga åtgärder för just denna grupp.
          </note>
          <note>
            Jag sitter själv med i denna merkostnadsutredning, och jag har
            ju möjlighet att där väcka mina förslag.
          </note>
          <note>
            Men utan att föregripa merkostnadsutredningens behandling av
            det här ärendet måste jag säga att jag tycker att det här är ett
            sådant typiskt ärende där förslagställarna har bitit sig själva
            i svansen. Det bästa sättet att kompensera förtidspensionärer
            som har stora utgifter för sjukhusvård är, såvitt jag förstår,
            att låta dem ha kvar sitt friår. Det är ju en förmån som är generell,
            den är inte behovsprövad.
          </note>
          <note>
            Men det är ju så fiffigt att det är bara de som ligger mycket
            på sjukhus som får ut någonting av denna förmån. Hur det skall
            gå till att konstruera ett annat skyddsnät som riktar sig precis
            till denna grupp och ändå slippa en förnedrande behovsprövning,
            förstår inte jag. Men förhoppningsvis finns det andra i denna
            utredning som kan klara av det. Våra synpunkter på det hela finns
            i reservation 9, vilken är gemensam för vänstern, centern och
            miljöpartiet.
          </note>
          <note>
            Jag vill också ta upp de ständigt ökande vårdkostnaderna. De
            har ökat mycket mer än allt annat i samhället. Och den nu föreslagna
            höjningen från 75 kr. till 90 kr. vid inköp av förskrivna läkemedel
            blir ytterligare en påfrestning, särskilt för pensionärerna.
          </note>
          <note>
            Antalet läkarbesök och medicinintag ökar som bekant med stigande
            ålder. Det är alltså inga utgifter som drabbar oss alla lika.
            Visst finns det skäl att spara på läkemedelskostnaderna. Men att
            begränsa genom höjda patientavgifter är fel väg.
          </note>
          <note>
            Det finns andra sätt att minska kostnaderna. Man kan t.ex., som
            andra har föreslagit, slopa fantasinamnen och sälja produkterna
            efter innehållet. Då skulle det bli naturligt att välja den billigaste
            produkten. Ett annat sätt är att läkarna aldrig skulle få skriva
            ut stora förpackningar när en patient skall ha en medicin för
            första gången. Det borde alltid finnas små provförpackningar som
            används innan man vet om just den medicinen är den rätta. Då skulle
            man spara en hel del pengar.
          </note>
          <note>
            Men båda dessa åtgärder som jag har tagit upp innebär givetvis
            ingrepp i de stora läkemedelsföretagens intressen. Och det verkar
            alltid vara lättare att klämma åt konsumenterna än att klämma
            åt läkemedelsföretagen. I reservation
          </note>
          <note>
            11 tar vi upp de ökade läkemedelskostnaderna.
          </note>
          <note>
            Jag måste också något kommentera FAS 90. Detta tas upp i en av
            de sista reservationerna, reservation
          </note>
          <note>
            84, i detta betänkande. Jag hade därför tänkt ta upp detta vid
            debatten om den sista avdelningen i detta betänkande. Men eftersom
            flera talare redan har nämnt FAS 90 vill jag passa på att ta upp
            detta nu när det är aktuellt.
          </note>
          <note>
            Jag vill först säga att vi i dag inte skall fatta beslut om FAS
            90. Men jag tycker ändå att det är märkligt att de borgerliga
            partierna inte försitter en enda tillfälle att påpeka hur ineffektiv
            den offentliga sektorn är och hur ineffektivt den sköts. Nu läggs
            ett förslag fram som i första hand syftar till att förbättra effektiviteten
            hos försäkringskassorna, nämligen att förse dem med ett modernt
            och tidsenligt datasystem. Försäkringskassorna har nämligen ett
            uråldrigt system. Människor inom det privata näringslivet skulle
            skratta ihjäl sig om de skulle tvingas arbeta på sådana premisser.
            Det skall emellertid inte införas en mängd nya uppgifter i detta
            centrala register som försäkringskassorna i dag inte har tillgång
            till. Försäkringskassornas uppgifter skall bara sammanställas
            i register. Alla känsliga uppgifter om oss -- mindre trevliga
            sjukdomar, psykiska besvär, om vi har varit föremål för kriminalvårdens
            åtgärder, m.m. -- finns i dag på försäkringskassorna. Skillnaden
            är bara att de finns i kortsystem som står i askar och som vem
            som helst kan gå in och slå i och titta på. Dessa uppgifter är
            mycket mer oskyddade än om man har dem i ett väl skyddat dataregister,
            som det krävs både kunskap och tillgång till en kod för att kunna
            komma åt.
          </note>
          <note>
            Men självfallet skall detta register skötas på allra bästa sätt.
            Det är vi säkerligen fullkomligt överens om från alla partier.
            Men hur det skall gå till skall vi återkomma till när vi faktiskt
            skall fatta beslut i ärendet. Och jag tycker inte att vi skall
            föregripa remissbehandlingen utan vänta tills den är klar innan
            vi bestämmer oss för hur vi skall göra.
          </note>
          <note>
            Fru talman! I den här delen av betänkandet yrkar jag bifall till
            reservation 2 om återställande av kompensationsnivån inom sjukpenningsförsäkringen
            och till reservation 16
          </note>
          <note>
            om medelsanvisningen till vårt förslag om sjukförsäkringen.
          </note>
          <note type="speaker">
            Anf. 34 SIGGE GODIN (fp) replik:
          </note>
          <note>
            Fru talman! Jag måste ställa en fråga till Margó
          </note>
          <note>
            Ingvardsson som gäller hennes syn på socialförsäkringssystemet.
            Det går väldigt lätt att som Margó Ingvardsson tala om hur de
            borgerliga partierna skall slakta systemen. Det handlar inte alls
            om att slakta systemen, men det vore intressant om Margó Ingvardsson
            någon enda gång kunde fundera över de saker som i varje fall jag
            försöker säga. Vi har inte oändligt med pengar i det här samhället.
            Och om vi inte sköter dessa system på bästa sätt, vilka är det
            då som råkar mest illa ut? Jo, det är de människor som jag talade
            om i min inledning, de svagaste i samhället, de som inte har de
            starka organisationerna bakom sig, de fackliga organisationerna,
            som Margó Ingvardsson var inne på. Till de andra grupper som också
            måste få del av den sociala omsorgen i vårt samhälle måste det
            också utgå några små slantar. Därför måste systemen vårdas och
            skötas mycket noga.
          </note>
          <note>
            Inom t.ex. arbetsskadeförsäkringen finns det i dag en brist på
            14 miljarder kronor. Det är en häpnadsväckande summa. Och åtminstone
            vi i socialförsäkringsutskottet är livrädda för hur vi skall klara
            av detta. Det talas om att bristen om något år är 75 miljarder
            kronor. Tror Margó
          </note>
          <note>
            Ingvardsson inte att det påverkar våra möjligheter att göra insatser
            för dem som har det allra sämst i vårt samhälle? Självklart påverkar
            det när det inte finns tillgång till pengar, när pengarna bara
            rinner ut vid sidan. Jag har dessutom erfarenhet av rehabilitering
            av människor. Kommer man inte med i en rehabilitering inom någon
            månad blir man passiverad och kommer inte tillbaka till arbetslivet.
          </note>
          <note>
            Vi kan i vårt samhälle inte ha system som gör att människor slås
            ut. Därför hävdar folkpartiet att man måste vårda systemen. Det
            är inte för att slakta ut dem och för att sätta människor i kläm
            utan för att fördela våra medel rättvist, så att framför allt
            de svaga i samhället får något av de pengar som vi kan skaffa
            fram.
          </note>
          <note>
            När det gäller FAS 90 vill jag säga att vi säkert har olika uppfattningar
            om vad som skall samlas in.
          </note>
          <note>
            Strax kommer det upp till behandling ett förslag om rehabilitering.
            Där ser man att även yrkesinspektionen skall delta i insamlandet.
            Det finns alltså mängder med verksamheter i vårt samhälle som
            går ut på att man skall samla in uppgifter för FAS 90. Jag vill
            inte vara med om den hanteringen.
          </note>
          <note type="speaker">
            Anf. 35 KARIN ISRAELSSON (c) replik:
          </note>
          <note>
            Fru talman! Margó Ingvardsson var ganska kategorisk när hon beskrev
            ett s.k. borgerligt alternativ i ett socialförsäkringssystem.
            Hon nämnde dock inte med ett ord det parti som hon har samarbetat
            med, socialdemokraterna, som ju också har börjat inse att det
            finns skäl att se över det trygghetssystem som vi har i vårt land.
            Det måste vara rimliga kostnader och en rimlig fördelning av de
            resurser som skall ligga till grund för utformningen av ett system.
            När det nu visat sig att det läcker oerhörda summor pengar till
            dem som kanske inte bäst behöver de ekonomiska insatserna, tycker
            jag att vi har skäl att se över systemen, om de skall kunna hålla
            för framtiden. I
          </note>
          <note>
            centerpartiet har vi insett att det är nödvändigt med en översyn
            och en förändring, men grundtryggheten för den enskilda individen
            måste finnas kvar. Alternativet är ju att hela systemet ramlar
            sönder och ingen får någon glädje av det.
          </note>
          <note>
            Detta kan väl inte vara någonting som Margó
          </note>
          <note>
            Ingvardsson ställer upp på.
          </note>
          <note>
            Det finns mycket att vinna på att ändra på arbetsskadeförsäkringen.
            Min förhoppning är också att det inom rimlig tid skall läggas
            fram ett förslag. En bättre rehabilitering kan innebära stora
            vinster, inte minst för den enskilda människan som snabbare skulle
            kunna komma tillbaka till arbetet.
          </note>
          <note>
            Det måste vara viktigare att satsa på rehabiliterande åtgärder
            än att satsa på att köa i försäkringsdomstolarna för att få en
            arbetsskada erkänd. Detta tar mycket lång tid och är till stort
            förfång för den som har drabbats.
          </note>
          <note>
            Det finns som jag sade i mitt anförande många skäl att införa
            en arbetsgivarperiod. På sikt innebär det en bättre trygghet för
            den som behöver sjukersättning. Han får sin lön under de första
            14
          </note>
          <note>
            dagarna. Det fungerar väl i våra grannländer, och jag kan inte
            se något som talar emot att det inte skulle fungera lika bra i
            Sverige.
          </note>
          <note>
            När det gäller FAS 90-systemet tror jag att Margó
          </note>
          <note>
            Ingvardsson skulle må väl av att läsa vad som finns att läsa
            på det här området, om vilka motiv som har funnits i viss försöksverksamhet
            när det gäller att utnyttja ett heltäckande datasystem. Det är
            en sak att samla uppgifter om en individ i ett dataregister och
            en annan sak att använda sig av kortlådor på ett kontor. Vi är
            inte emot ett bra datastöd, men vi motsätter oss att ett datastöd
            skall kunna samköras och utnyttjas på det sätt som har planerats.
          </note>
          <note type="speaker">
            Anf. 36 GULLAN LINDBLAD (m) replik:
          </note>
          <note>
            Fru talman! Det är synd att inte Margó
          </note>
          <note>
            Ingvardsson och vi får debattera socialförsäkring flera gånger.
            Jag vill gärna säga att diskussionerna har varit mycket stimulerande.
          </note>
          <note>
            Jag skall bemöta Margó Ingvardsson på ett par punkter. Margó
            Ingvardsson får väl i första hand vända sig till regeringspartiets
            företrädare som för närvarande plockar till sig det ena förkättrade
            borgerliga förslaget efter det andra, därför att verkligheten
            har nått även socialistiska partier. Vi har helt enkelt tillåtit
            oss att ha system som alltså inte kan bära sig själva och som
            har urholkat samhällsekonomin. Fortsätter vi med den socialistiska
            politik som Margó Ingvardsson står för slaktar vi verkligen system.
            Då blir vi alla lika fattiga, då har vi inte några socialförsäkringar
            som verklig trygghet. Alla åtgärderna är naturligtvis nödvändiga.
          </note>
          <note>
            Margó Ingvardsson sjunger det generella stödets lov och vänder
            sig mot det selektiva stödet. Nu skall vi vara på det klara med
            att vårt sociala välfärdssystem bygger på både generella och selektiva
            system. Margó Ingvardsson säger att det generella stödet är bäst
            för de sämst ställda, men det kan nog diskuteras. Ett generellt
            system strör ju favörer litet grand åt oss alla, medan ett selektivt
            system verkligen kan ge en rejäl hjälp där hjälpen bäst behövs.
            Här ser jag att det finns stora brister i dag. Jag tror att Karin
            Israelsson var inne på detta att små grupper, t.ex. handikappade
            och andra som inte har någon som för talan för sig, under senare
            år har fått mycket litet av den s.k. generella välfärden. De hade
            nog varit mycket tacksamma för en högre grad av selektering. När
            vi ser på kommunernas socialtjänst och socialbidragsystemen, finner
            vi ju att det helt och hållet rör sig om selektiva system, och
            det är till dem som våra pensionärer i dag tvingas vända sig.
          </note>
          <note>
            Jag tror att det är mycket värdefullt att vi för den här debatten
            framöver, men jag vill också säga, att även om vi anser att vi
            vill föra in mer försäkringsmässiga grunder i t.ex. ATP-systemet,
            tror jag att Margó Ingvardsson vet att det även i s.k. försäkringssystem,
            premiereservsystem och liknande, finns mycket av generositet och
            solidaritet. Det är stora populationer som bygger upp system,
            och då kan man mycket väl ha med grupper som är mycket svagare.
            Skillnaden är väl att man där är mycket bättre på att hantera
            pengarna än inom den statliga byråkratin.
          </note>
          <note type="speaker">
            Anf. 37 MARGÓ INGVARDSSON (v)
          </note>
          <note>
            replik:
          </note>
          <note>
            Fru talman! Jag vet inte hur många gånger den här kammaren har
            framfört kritik mot den socialdemokratiska regeringen för de nedskärningar
            som den gjorde i socialförsäkringarna, närmast beträffande sjukförsäkringen
            och föräldraförsäkringen och förslaget om införande av arbetsgivarperiod.
            Men mitt i min ilska gentemot socialdemokratin måste jag ändå
            konstatera, att om de borgerliga partierna hade haft majoritet
            och lagt fram förslag, hade nedskärningarna varit ännu större,
            för det finns ju en majoritet bland de borgerliga partierna för
            att sänka den nu fastställda 90-procentiga kompensationsnivån
            i sjukförsäkringen och föräldraförsäkringen till 80 %. Det finns
            också, såvitt jag förstår, en majoritet för att avskaffa arbetsskadeförsäkringen.
            Vill man avskaffa en försäkring helt och hållet har man enligt
            min mening slaktat den. För detta finns det en majoritet om de
            borgerliga vinner valet i höst.
          </note>
          <note>
            Jag är också medveten om att centerpartiet i viss mån har en
            annan syn på socialförsäkringssystemet och fördelningspolitiken
            än folkpartiet och moderaterna. Men det olyckliga är ju just nu
            att det ser ut som om centerpartiet inte skulle få något inflytande
            över en eventuell borgerlig regering i höst. Carl Bildt och Bengt
            Westerberg har ju förklarat att de inte vill ha med Olof Johansson.
            Så det hjälper ju inte stort att centerpartiet har en bättre fördelningspolitisk
            profil på sina förslag.
          </note>
          <note>
            Annars skulle jag gärna ställa mitt hopp till Karin
          </note>
          <note>
            Israelsson och till centerpartiet om att de värsta borgerliga
            förslagen inte gick igenom.
          </note>
          <note>
            Tillbaka till den generella och den selektiva socialförsäkringen.
            Visst, vi har en del selektiva inslag, men jag menar att vårt
            mål måste vara att komma ifrån de selektiva inslagen och få en
            mer generell socialförsäkring. Därför hänvisade jag också till
            den socialpolitiska utredningens förslag som just pekade på vägar
            enligt vilka man skulle få en mera enhetlig och helt och hållet
            generell socialförsäkring. det är ju faktiskt så, att det selektiva
            stödet, dvs. Inriktningen på de sämst ställda grupperna, bygger
            på de gamla tankarna om välgörenhet, att de rika i sin stora nåd
            avstår en del till de fattiga. Det vill jag inte vara med om.
          </note>
          <note type="speaker">
            Anf. 38 GULLAN LINDBLAD (m) replik:
          </note>
          <note>
            Fru talman! Den skräckbild som Margó
          </note>
          <note>
            Ingvardsson målade upp om välgörenhet skulle även jag kunna tala
            mycket om. En viss välgörenhet mitt upp i alltihop kallar jag
            medmänsklighet och omtanke. Vi skulle kanske ha större möjlighet
            att hjälpa till individuellt, om vi t.ex. hade ett annat skattesystem.
            Jag tror att människor i detta land skulle må mycket bra av att
            fler av oss kunde ge av vår egen generositet, vilket är nästan
            omöjligt att göra i dag.
          </note>
          <note>
            Nu har faktiskt inte någon stått upp och föreslagit eller i sina
            reservationer lagt fram förslag om att vi skall riva upp de generella
            välfärdssystemen. Men vi måste se på den kommande utbyggnaden
            av vissa trygghetssystem. Jag begär inte att Margó
          </note>
          <note>
            Ingvardsson skall förstå de ekonomiska tänkesätten. Men de nedskärningar
            som har gjorts på senare år har varit alldeles nödvändiga för
            att samhällsekonomin i stort inte skall behöva uppleva kris på
            kris, vilket är fallet för närvarande. Roten till det onda är
            att vi har unnat oss försäkringssystem som har gett oss som är
            relativt friska förhållandevis för mycket ersättning. Vore det
            inte verkligt solidariskt, Margó Ingvardsson, att vi som är relativt
            friska får litet lägre sjukersättning de första dagarna, för att
            de som är verkligt långvarit sjuka skall få det bättre? Det tycker
            jag är solidaritet.
          </note>
          <note>
            Apropå FAS 90 är vi alla överens om att vi vill ha rationella
            system, även inom socialförsäkringssektorn. Det som är viktigt
            är att det här rör sekretessbelagda handlingar, som man får vara
            mycket varlig med. Det tror jag att vi allihop är överens om.
            Det är de stora generella systemen, där man kan göra samkörningar,
            som vi vänder oss emot och som vi vill ha ytterligare utredning
            av.
          </note>
          <note>
            Jag vill sluta den här lilla debatten med att säga att finge
            Margó Ingvardsson som hon ville skulle vi behöva gå till soppköken
            allihop. Då blev det en enda stor statlig byråkrati. Jag är glad
            över att socialdemokratin i alla fall till sist har insett att
            man måste göra någonting åt de här systemen, vars alla utvikningar
            vi de facto inte har råd med.
          </note>
          <note type="speaker">
            Anf. 39 SIGGE GODIN (fp) replik:
          </note>
          <note>
            Fru talman! Låt mig säga till Margó Ingvardsson att folkpartiet
            var det parti som införde folkpensionen i vårt land. Vi har alltså
            en social historia som är mycket hedervärd och som vi tänker fullfölja.
            Men vi vill också se till att det finns en tllväxt i vårt samhälle,
            så att vi har råd med de sociala systemen. Det är mycket viktigt.
          </note>
          <note>
            Vänsterpartiet talar alltid om de generella systemen, men ni
            talar aldrig om på vilket sätt ni vill finansiera saker och ting.
          </note>
          <note>
            Jag har haft anledning att resa i öststaterna för bara några
            månader sedan. Det var faktiskt beklämmande. Är det detta socialistiska
            system som vi skall ha i vårt land och som Margó
          </note>
          <note>
            Ingvardsson förfäktar, vill jag verkligen inte vara med.
          </note>
          <note>
            Låt mig också poängtera, som Gullan Lindblad gjorde, att det
            inte handlar om att avskaffa system, utan det handlar om att se
            till att de fungerar bra.
          </note>
          <note>
            Margó Ingvardsson använder en argumentation som gör att man tror
            att man är mitt i valrörelsen.
          </note>
          <note>
            Vi kommer dit så småningom. Men låt oss nu hålla oss till det
            som det egentligen handlar om.
          </note>
          <note>
            Jag skulle avslutningsvis vilja säga att Margó
          </note>
          <note>
            Ingvardsson verkligen biter sig i svansen om hon tror att medlen
            är oändliga, att utgifterna kan få rusa iväg precis hur långt
            som helst, utan att man behöver se till att det finns en rimlig
            finansiering.
          </note>
          <note>
            Är det den modellen vi skall jobba efter, drabbas de svaga i
            vårt samhälle. Det ställer inte folkpartiet upp på.
          </note>
          <note type="speaker">
            Anf. 40 KARIN ISRAELSSON (c) replik:
          </note>
          <note>
            Fru talman! Margó Ingvardsson påstår att vi skall slakta arbetsskadeförsäkringen.
            Det som är på gång är att vi drar slutsatser de erfarenheter som
            vi har fått av den försäkring som har varit gällande.
          </note>
          <note>
            Vi vill utveckla den, effektivisera den, förändra och förbättra
            den. Grundorsaken är att vi vill behålla ett stöd för den som
            verkligen får en arbetsskada, så att han eller hon får det stöd
            som är berättigat.
          </note>
          <note>
            Men den som är berättigad till ersättning från annat håll skall
            få den från annnat håll. Det är fel att utnyttja arbetsskadeförsäkringen
            på det sätt som har gjorts. Vi har inte råd att fortsätta på det
            viset.
          </note>
          <note>
            Jag tror inte att Margó Ingvardsson kan vända sig emot att man
            går igenom de system som har varit gällande och försöker hitta
            vägar att förbilliga och förenkla dem för att på sikt kunna behålla
            systemen.
          </note>
          <note type="speaker">
            Anf. 41 MARGÓ INGVARDSSON (v)
          </note>
          <note>
            replik:
          </note>
          <note>
            Fru talman! Gullan Lindblad hoppas fortfarande att jag inte förstår
            någonting av den moderata politiken. Jag kan förstå hennes förhoppning,
            för det skulle underlätta för Gullan Lindblad i debatten. Men
            som jag sade redan i mitt förra anförande: Tyvärr, tyvärr, jag
            förstår precis vad den moderata politiken handlar om. Jag kan
            garantera att jag noga läser alla era förslag och reservationer.
          </note>
          <note>
            Det hela blir tydligare ju längre och ju mera Gullan
          </note>
          <note>
            Lindblad pratar i den här kammaren.
          </note>
          <note>
            Hon säger nu att hon inte vill avskaffa de generella socialförsäkringarna.
            Hon vill bara införa mer försäkringsmässiga principer. Vad är
            då detta? Jo, i klartext innebär det att man, för att få ett system
            efter försäkringsmässiga principer, måste avskaffa de generella
            principerna. Det är hela vitsen med försäkringsmässigheten.
          </note>
          <note>
            Om man sedan kopplar ihop de borgerliga förslagen om nedskärningar
            i socialförsäkringssystemet med deras skatteförslag -- enligt
            vilka man vill minska statens inkomster med miljardbelopp -- kan
            vem som helst räkna ut att det inte finns pengar till det sociala
            trygghetssystem som vi har i dag. Närmast i tur, har vi fått höra
            i dag, ligger arbetsskadeförsäkringen.
          </note>
          <note>
            Det är den man skall ta bort om man får en chans.
          </note>
          <note>
            Till Sigge Godin vill jag bara säga att jag inte tycker att vi
            här i kammaren i dag behöver ha en tävlan om vem som är mest förfärad
            över det system som har kollapsat i öststaterna. Det är möjligt
            att jag kanske rent av skulle vinna den tävlingen om vi lät den
            löpa fullt ut. Jag är tillräckligt nöjd med att diskutera de förhållanden
            som vi har i Sverige i dag. Det är där som både Sigge Godin och
            jag i första hand kan vara med och påverka.
          </note>
          <note>
            Förste vice talmannen anmälde att Gullan
          </note>
          <note>
            Lindblad, Sigge Godin och Karin Israelsson anhållit att till
            protokollet få antecknat att de inte ägde rätt till ytterligare
            repliker.
          </note>
          <note type="speaker">
            Anf. 42 RAGNHILD POHANKA (mp):
          </note>
          <note>
            Fru talman! Här har vi en mindre tegelsten att behandla. För
            mig har det under de här tre åren hänt något ganska utslagsgivande.
            Under den första hösten i utskottet, 1988, slukade jag allt som
            fanns av texter och program. Trots det förstod jag inte allt.
            Men nu är varje betänkande eller proposition på socialförsäkringsutskottets
            område en spännande läsning, även om förslagen inte alltid går
            i den riktning som miljöpartiet vill driva politiken.
          </note>
          <note>
            Det här är ett oerhört spännande system, därför att det rör varenda
            människa. Det sträcker sig ifrån havandeskapspenning fram till
            begravningsförsäkring. Det spänner alltså över hela livet. I dag
            behandlar vi inte riktigt allt detta, men ganska många saker.
          </note>
          <note>
            Det handlar dessutom om så oerhört mycket pengar, 250 miljarder
            om året minst. Det är oerhörda summor och det är stora delar av
            de sociala avgifterna på lönerna. Det är också stora delar av
            våra skatter. Om man sedan lägger till det som kommunalskatterna
            går till i kommunerna blir omfattningen ännu större. Det är alltså
            en fördelningsprincip -- om man tittar på hela systemet -- från
            dem som har mer till dem som har mindre. Det kan man lugnt säga.
            Att allt sedan inte alltid har varit tillfyllest visade det betänkande
            vi behandlade på morgonen också. Men det finns ändå i botten en
            sådan här tanke, som är oerhört fin.
          </note>
          <note>
            Men allt handlar inte om pengar, inte ens i socialförsäkringsutskottet.
            Friskvård i ett företag sänkte antalet sjukskrivningar med hälften.
            Det hade inte med den nya sänkta sjukförsäkringen att göra. Det
            betyder att om man satsar på friskvård, på förebyggande vård och
            bryr sig om den sociala och fysiska miljön i företaget, minskar
            sjukskrivningarna verkligen märkbart. Så mycket som hälften låter
            för mig ganska otroligt. Även om detta är en överdrift kan man
            göra verkligt reella vinster. Den vinsten skulle öka på lång sikt,
            för då behöver man inte ha så många vikarier, vikariepooler eller
            stående maskiner och man behöver inte skjuta upp olika saker som
            skall göras.
          </note>
          <note>
            Det har i dag talats mycket om att gå från behovsprövade till
            generella och inkomstrelaterade försäkringar. Vi har alltihop
            i Sverige. Att man skall släppa in medmänskligheten är inget skäl
            till att göra ett selektivt system. Staten skall inte ta hand
            om alltihop. Vi skall ge ramar som ger möjligheter för människorna
            att klara sig. Innanför de ramarna finns ett stort utrymme för
            medmänsklighet, för hjälp mellan generationer och mellan grannar.
            Jag skulle vilja säga att det är en nödvändighet för att det här
            systemet skall fungera.
          </note>
          <note>
            Här finns ingen motsättning, som jag ser det.
          </note>
          <note>
            Det finns väldigt många avgifter när det gäller de sociala försäkringsförmånerna.
            Det är viktigt att vi verkligen tar vara på pengarna i det sammanhanget.
            Vi måste se till att pengarna används rationellt, dvs. att de
            utnyttjas på rätt sätt.
          </note>
          <note>
            Det råder inget tvivel om att det här är viktigt. Det kan hända
            att det är på detta område som vi har stora vinster att hämta.
            Dessutom gäller det att t.ex. utöka rehabiliteringen och att få
            ned sjuktalen.
          </note>
          <note>
            Vi i miljöpartiet anser att arbetsgivarinträdet är någonting
            som kan utökas till att gälla fler områden. Det finns ju redan
            på många arbetsplatser. Men det kunde gälla fler. Det handlar
            alltså om en förenkling av administrationen. Men det innebär ändå
            att huvudansvaret inte behöver ligga på arbetsgivarna. Jag tycker
            att man skall ta itu med de arbetsgivare som inte sköter miljön.
          </note>
          <note>
            Också på detta område finns det alltså saker att uträtta. Där
            bör försäkringskassorna, arbetsförmedlingarna, regeringen, landstingen
            och kommunerna undersöka vad som kan göras.
          </note>
          <note>
            Men en arbetsgivarperiod skulle ge utrymme för möjligheten att
            enbart välja människor som har låga sjuktal. Det är ju lätt att
            ta reda på hur det förhåller sig i det avseendet när en person
            skall anställas. Sådant här framgår ju vid diskussioner som förs.
            Man kan även få referenser från föregående arbetsgivare. Nyligen
            var ett sådant fall aktuellt i Trollhättan. Vid Saabs fabrik där
            har man nämligen tagit reda på vilka sjuktal som aktuella personer
            hade på sin föregående arbetsplats. Det här är inte bra.
          </note>
          <note>
            Sedan tror jag att man mer undrar om det finns småbarn när det
            gäller kvinnor. Men det händer ju att den frågan aktualiseras
            även när det gäller män.
          </note>
          <note>
            Man kan t.ex. fråga sig: Skall vi anställa arbetskraft som har
            småbarn? Skall vi välja arbetskraft i dessa tider med tanke på
            den arbetslöshet som redan finns? Man väljer människor som inte
            förväntas bli sjuka. Detta med arbetsgivarperioder innebär att
            man tar mycket stora risker.
          </note>
          <note>
            Att kvinnor uppvisar en högre sjukfrånvaro kan bero på många
            saker. En översyn av dessa problem bör verkligen prioriteras.
            Låginkomsttagare har ca
          </note>
          <note>
            33 sjukdagar om året, medan höginkomsttagare har elva. Här kommer
            kvinnornas sjukfrånvaro in i bilden. Kvinnorna är ju den största
            gruppen låginkomsttagare. Det är således mycket viktigt att dessa
            förhållanden ses över. Det är andra siffror som nämns i det aktuella
            betänkandet. De siffror som jag här har redogjort för har jag
            fått från annat håll. Det står att läsa att kvinnor 1979 hade
            samma sjuktal som män och att kvinnor 1987 hade 26
          </note>
          <note>
            sjukdagar och män 20,6. Det gäller låginkomsttagare. I fråga
            om höginkomsttagare är skillnaden ännu större.
          </note>
          <note>
            Sedan vill jag säga något om de olika reservationerna. Först
            och främst yrkar jag bifall till reservationerna 9 och 84.
          </note>
          <note>
            Först gäller det kvinnors sjukfrånvaro. Vi i miljöpartiet stöder
            i detta sammanhang en folkpartimotion, där det framhålls att det
            är nödvändigt att se över denna fråga för att se vad skillnaderna
            beror på. Vad jag har sagt är inte vetenskapligt belagt. Dessa
            saker behöver således verkligen undersökas. Vi stödjer alltså
            den i detta sammanhang aktuella motionen.
          </note>
          <note>
            När det gäller förtidspensionärernas avgifter för sjukhusvård
            stödjer vi den reservation som finns här. Förra året hade vi själva
            en reservation i detta sammanhang. De människor som är mest sjuka
            är ju ändå förtidspensionärerna, förutom ålderspensionärerna.
            Varför blir man förtidspensionerad? Jo, det blir man när man har
            problem med hälsan. Det vore en stor lindring för den här gruppen
            att få utnyttja sjukvården under ett år sammanlagt. Troligtvis
            blir det längre än så i många fall. Men vi nöjer oss med ett år
            i den delen.
          </note>
          <note>
            Jag yrkar bifall till motionen i detta sammanhang.
          </note>
          <note>
            Vidare är det viktigt att se till att FAS 90 inte blir ett system
            som kan skada integriteten. Det har ju talats om öppna boxar,
            där det finns uppgifter om enskilda människor. Ja, visst kan det
            ibland vara ganska enkelt att komma åt sådana här uppgifter.
          </note>
          <note>
            Men om man öppnar porten till ett datasystem med samkörning och
            med uppgifter från olika håll, går det att få ut långt flera uppgifter
            på mycket kort tid och om oerhört många människor jämfört med
            vad man kan få reda på med hjälp av ett kort som innehåller uppgifter
            om en person. Jag understryker mycket starkt vikten av den reservation
            som vi har gemensamt med moderaterna, folkpartiet och centern.
            Det är mycket viktigt att se till att sådana här system inte
          </note>
          <note>
            ''släpps lösa''. Vi har i dagens samhälle mycket bra system,
            och vi kan säkert genom olika hinder skydda dessa. Men vi vet
            ju inte vad som kan hända i framtiden. Det handlar då inte om
            att vi här i kammaren skulle komma att förorda ett annat system,
            utan det handlar om att vi måste gardera oss. Sådana här uppgifter
            får ju inte komma i orätta händer. Det är viktigt att det finns
            många spärrar i det här sammanhanget. Vi vill således ha en uppföljning
            här inför införandet av FAS 90. Något beslut skall ju inte fattas
            i dag. Men allt pekar mot ett sådant beslut. Jag kan inte se att
            det skulle förhålla sig på något annat sätt.
          </note>
          <note type="speaker">
            Anf. 43 BÖRJE NILSSON (s):
          </note>
          <note>
            Fru talman! Den allmänna försäkring som vi främst diskuterar
            i dag utgör grundstenen i fråga om den sociala tryggheten. Jag
            vågar påstå att det inte någon annanstans finns en så väl utbyggd
            och omfattande välfärd som vi vårt land.
          </note>
          <note>
            De samlade sociala utgifterna kan utgöra en mätare i detta sammanhang.
            De här utgifterna, inkl.
          </note>
          <note>
            landstingens och kommunernas åtaganden, uppgår till 415 miljarder.
            Det motsvarar 29 % av bruttonationalprodukten.
          </note>
          <note>
            Enbart när det gäller socialförsäkringsområdet uppgår de statliga
            utgifterna, som Ragnhild
          </note>
          <note>
            Pohanka nämnde, till drygt 250 miljarder. För nästa budgetår
            blir det en ökning med 14 miljarder. Det handlar alltså om mycket
            stora belopp som årligen satsas här. Detta skall ses som ett uttryck
            för vår politiska vilja och våra ambitioner att skapa ett bra
            samhälle som erbjuder människor trygghet i livets olika skeden
            och som kan garantera god vård och service.
          </note>
          <note>
            En princip som vi anser vara viktig är den att välfärden och
            tryggheten skall omfatta alla, inte bara några. Det är en fråga
            om rättvisa och jämlikhet. Vi menar att enskilda människors ekonomi
            inte får vara avgörande när det gäller tillgången till vård och
            omsorg. Det är en oerhört viktig princip.
          </note>
          <note>
            Vidare tror jag att trygghetssystemet totalt sett fungerar tämligen
            väl. Jag kan också ge en honnör till försäkringskassorna, som
            har att administrera hela detta stora system. Jag tycker att försäkringskassorna
            skickligt sköter detta. Jag vill gärna slå fast det med tanke
            på att en del svartmålar trygghetssystemet i syfte, såvitt jag
            förstår, att komma åt den offentliga sektorn och socialförsäkringarna.
          </note>
          <note>
            Det är helt klart att det finns kantigheter i ett system som
            är så omfattande som detta är. Men å andra sidan är väldigt många
            människor engagerade i arbetet med att avhjälpa de brister som
            finns -- ett arbete som pågår hela tiden hos riksförsäkringsverket,
            i politiken och hos försäkringskassorna.
          </note>
          <note>
            Förväntningarna beträffande allt det som den offentliga sektorn
            står för i form av vård och trygghet är stora. Därför måste tillgängliga
            resurser användas på bästa möjliga sätt. Det är också angeläget
            att vi har kontroll över kostnaderna.
          </note>
          <note>
            Välfärden, tryggheten och ekonomin hänger intimt samman. Det
            finns alltså ett samband här, något som alltid måste beaktas.
          </note>
          <note>
            Vi anser det vara mycket angeläget att stödja arbetet med förnyelsen
            inom den gemensamma sektorn och med att höja kvaliteten beträffande
            välfärden. Större effektivitet måste uppnås på olika områden.
            Dessutom måste medborgarna få bättre service och större valfrihet.
          </note>
          <note>
            Vi kan också konstatera, som framgår av betänkandet, att det
            pågår ett omfattande förändringsarbete över hela fältet -- detta
            för att uppsatta mål skall kunna uppnås.
          </note>
          <note>
            När det gäller socialförsäkringarna prioriteras just nu aktiva
            åtgärder. Detta är oerhört viktigt. Genom satsningar på rehabilitering
            blir behovet av ersättningar mindre. Genom att fler kan återgå
            till aktivt arbete stärks basen för välfärden. Men framför allt
            kan den som är sjuk eller skadad fortare bli frisk, och det är
            naturligtvis det viktigaste målet i detta förändringsarbete.
          </note>
          <note>
            Sammanfattningsvis är det en mycket stor uppgift för försäkringskassorna
            att få ned ohälsotalen.
          </note>
          <note>
            Naturligtvis handlar det därmed också om att begränsa kostnaderna
            i det här sammanhanget.
          </note>
          <note>
            Jag beklagar att Margó Ingvardsson, som hon själv sagt, i fortsättningen
            inte kommer att delta i debatten. Jag tycker att vi haft många
            intressanta diskussioner, Margó Ingvardsson, både i utskottet
            och här i kammaren. Margó Ingvardsson har medverkat i en mycket
            viktig process. Det handlar alltså om en utveckling som är mycket
            viktig. Jag tycker att Margó Ingvardsson skall få höra detta nu
            med tanke på att hon alltså inte kommer att medverka här i fortsättningen.
          </note>
          <note>
            Herr talman! Betänkandet är oerhört omfattande.
          </note>
          <note>
            Därför har jag tvingats koncentrera mig på vissa frågor av principiell
            natur. Det finns hela 85
          </note>
          <note>
            reservationer fogade till betänkandet. Just nu diskuterar vi
            avsnitten I, II och V.
          </note>
          <note>
            Jag vill något beröra det som moderaterna tar upp i reservation
            1 och som Gullan Lindblad berörde i sitt inlägg, nämligen socialförsäkringens
            uppbyggnad. Man vill öka det försäkringsmässiga inslaget. Det
            är riktigt som sägs att utgifterna för försäkringen under senare
            år har varit större än inkomsterna. Därför har man uppgett ett
            negativt belopp på inkomstsidan. Nu har såväl budgetutredningen
            som finansutskottet delvis varit inne på frågan och fört en diskussion
            om själva redovisningsprincipen. Vi menar att socialförsäkringen,
            med undantag av ATP, bör bruttoredovisas över budgeten. Det skulle
            innebära att både utgifter och inkomster blir tydligen synliga.
          </note>
          <note>
            Frågan är föremål för sedvanlig prövning i regeringen.
          </note>
          <note>
            Frågan är alltså redan utredd, varför vi avfärdar motionen och
            reservationen. Låt mig ändå säga att -- det lär väl framgå av
            debatten -- det finns ett fördelningspolitiskt inslag i försäkringen
            som är oerhört viktigt och som Margó Ingvardsson var inne på.
            Det gäller framför allt folkpensionen. Från vår sida har vi ingen
            avsikt att frångå nuvarande princip -- om det nu var detta moderaterna
            menade.
          </note>
          <note>
            Vi vill slå vakt om den fördelningspolitiska grundprincipen i
            hela systemet. Den är oerhört viktig, och den vill vi ha kvar.
          </note>
          <note>
            Jag vill vidare beröra reservation 9, som handlar om det avgiftsfria
            året. Där menar vi att den ekonomiska situationen för hela pensionärskollektivet,
            förtidspensionärerna och ålderspensionärerna, är likadan. Vi ser
            det ytterst som en rättvisefråga att man har samma avgifter för
            samma grupp. Det är därför som vi ställer upp på förslaget. Utskottsmajoriteten
            följer den bedömning som regeringen har gjort, att samma regler
            bör gälla för både ålderspensionärer och förtidspensionärer i
            fråga om avgifter för sjukhusvård.
          </note>
          <note>
            I detta sammanhang vill jag hänvisa till en utredning om det
            samlade förmånssystemet för försäkrade med stora kostnader vid
            sjukdom och handikapp. Där skall kommittén framför allt beakta
            den ekonomiska situationen för yngre förtidspensionärer, som bedöms
            ha särskilda behov av ekonomiska medel för sin rehabilitering.
            I första hand skulle alltså handikappersättning alltså komma in
            i bilden. Med den här kompletteringen tycker vi att en förändring
            är acceptabel.
          </note>
          <note>
            Så litet grand om kompensationsnivån i sjukförsäkringen. Jag
            tycker inte, Margó
          </note>
          <note>
            Ingvardsson, att det vore meningsfullt att på nytt ta upp en
            debatt om det. Vi hade en stor diskussion om detta i december
            och då fattades ett beslut. De nya nivåerna har nu börjat träda
            i kraft. Vi har ingen anledning att ändra vårt ställningstagande
            i frågan. Det är alldeles självklart att förändringarna i kompensationsnivån
            måste följas upp, vilket vi också kräver i betänkandet. Det är
            framför allt en uppgift för riksförsäkringsverket. Regeringen
            har i direktiven till riksförsäkringsverket påpekat att det är
            oerhört angeläget att man följer upp den nya kompensationsgraden
            inom sjukförsäkringen.
          </note>
          <note>
            I betänkandet behandlas också förslaget om en försöksverksamhet
            inom tandvårdsförsäkringen.
          </note>
          <note>
            På det här området är det naturligtvis viktigt att följa upp
            kostnaderna och se till att tillgängliga resurser används på bästa
            sätt. Utskottet ställer sig alltså bakom den försöksverksamhet
            som regeringen vill dra i gång. Syftet är att få en jämnare fördelning
            av medlen inom riket men också en bättre hushållning med resurserna.
            Vi tycker att det är angeläget att frågan belyses. Jag förstår
            inte hur någon kan vara emot det.
          </note>
          <note>
            Allra sist litet grand om socialförsäkringsregistret.
          </note>
          <note>
            Redan nu finns det till stöd för administrationen av socialförsäkringen
            en central dataanläggning i
          </note>
          <note>
            Sundsvall. I det centrala systemet finns rikstäckande register
            för sjukförsäkringen, för pensions- och bidragsärenden. Det är
            naturligtvis mycket angeläget att försäkringskassorna ute i landet
            får tillgång till ett betydligt bättre teknikstöd än för närvarande.
            Integritetsfrågorna är naturligtvis också oerhört viktiga och
            måste följas upp, beaktas och belysas. Det har också skett i en
            utredning. Vi har fått en föredragning i utskottet i ärendet.
            Utredningen kom alltså fram till att det bör finnas ett lokalt
            register. Man har angett vissa förutsättningar. Vi ställer upp
            på att arbetet därvidlag fortsätter, eftersom integritetsfrågorna
            naturligtvis är oerhört viktiga och känsliga. Det är självklart
            att man måste ta den oro som finns ute i landet på största allvar.
            Kassorna skall naturligtvis inte ha fler uppgifter än vad som
            är nödvändigt för hanteringen, men socialförsäkringsregistret
            är ett oerhört viktigt instrument för att kassorna skall kunna
            bedriva ett rationellt arbete, följa upp rehabiliteringen och
            arbetsskadorna. Kassorna behöver ett bättre teknikstöd än för
            närvarande.
          </note>
          <note>
            Det har också framgått att ADB-system är vidare säkrare än det
            man har för närvarande. Jag tycker att allt talar för att man
            bör fortsätta denna diskussion. Frågan prövas för tillfället av
            regeringen och kommer hit så småningom för slutligt avgörande.
            Men naturligtvis måste kassorna arbeta på ett rationellt och riktigt
            sätt. Sedan måste man vara varsam med vilka uppgifter som tas
            in.
          </note>
          <note>
            Med detta yrkar jag bifall till utskottets hemställan avseende
            avsnitten I, II och V.
          </note>
          <note type="speaker">
            Anf. 44 GULLAN LINDBLAD (m):
          </note>
          <note>
            Fru talman! Börje Nilsson började med att säga att välfärden
            ingenstans är så väl utbyggd som i
          </note>
          <note>
            Sverige. Det var väl ändå att ta till litet överord, eller hur?
            Börje Nilsson går faktiskt emot sina egna statsråd. I EG-debatten
            har ett flertal statsråd sagt att vi visserligen har många goda
            svenska krusbär, men att det finns goda krusbär överallt. Utredning
            på utredning som gjorts visar att vi kanske är bra på vissa områden
            men att det finns andra socialförsäkringssystem som vida överglänser
            vårt.
          </note>
          <note>
            Jag hinner inte gå närmare in på detta, men så är förhållandet.
            Vi är ingalunda världsbäst. Däremot här vi det dyraste systemet,
            ett system som har gjort att samhällsekonomin har urholkats, vilket
            inte är fallet i andra länder.
          </note>
          <note>
            Jag vill fråga: Är det välfärd när pensionärerna, som vi diskuterade
            tidigare här i dag, skall tvingas gå med tiggarskål, när människor
            skall behöva dö i vårdköer därför att vi har en offentlig sektor
            som inte klarar av att ta hand om dem som behöver vård i tid,
            när gamla människor skall behöva vara ensamma 23 av dygnets 24
            timmar? Det anser inte vi moderater. Därför vill vi faktiskt att
            vi skall se över de system som vi har och förbättra dem, rikta
            in hjälpen till den som verkligen behöver den.
          </note>
          <note>
            Vi behöver inte svartmåla, Börje Nilsson, för verkligheten talar
            sitt tydliga språk. Men jag är nöjd med att Börje Nilsson inser
            att vi ändå behöver omfattande förändringar. Han försvarar också
            mycket riktigt de förändringar i kompensationsnivån som vi tillsammans
            har åstadkommit. Det var ett bra beslut.
          </note>
          <note>
            Jag återgav tidigare vad som står i Expressen från den 22 mars.
            Där står att en epidemi av friskhet drar över Sverige. Plötsligt
            har svenska folket blivit
          </note>
          <note>
            20 % friskare. En utbredd epidemi av hälsa och arbetsvilja har
            drabbat landet. Men det här är ingen övergående historia. Jag
            besökte i måndags försäkringskassan i Falun där det generellt
            sjukskrivningsantalet har minskat med 26 %. Det fanns kassor där
            det ligger på 40 %, men genomsnittet var 24 %. Alltså visar det
            att vi har haft ett sjukt system när människor nu plötsligt blir
            friskare. Vi tycker att vi har anledning att vara nöjda med beslutet,
            men vi måste gå vidare och åstadkomma en arbetsgivarperiod, som
            gör att det blir en effektivare hantering men framför allt att
            arbetsgivarna får ett ökat incitament att förbättra arbetsmiljön.
            Jag hoppas att vi kan vara överens på den punkten också.
          </note>
          <note type="speaker">
            Anf. 45 KARIN ISRAELSSON (c):
          </note>
          <note>
            Fru talman! Börje Nilsson slår sig litet grand till ro med att
            vi har ett så bra system, ingen kan slå oss och därför kan vi
            också slå oss till ro och tycka att det mesta fungerar bra. Men
            det krävs vissa små justeringar i kanten där han erkänner att
            det trots allt finns bekymmer.
          </note>
          <note>
            Centerpartiet har i ett antal motioner under de senaste åren
            använt begreppet att det måste löna sig att arbeta. Vi står fast
            vid att det måste vara mer lönsamt att vara i arbete än att inte
            vara där, samtidigt som man måste få ett skydd när man inte har
            möjlighet på grund av sjukdom eller av andra skäl att befinna
            sig i arbete. Men det måste finnas en sporre i systemet som gör
            att man strävar efter att på grund av inkomst komma tillbaka till
            arbetslivet. Jag vill påstå att man i det nuvarande socialförsäkringssystemet
            inte har haft det mottot.
          </note>
          <note>
            Det har i många fall varit mer lönsamt för den enskilde att inte
            vara ute i arbetslivet. Det förhållandet är nu på väg att förändras.
            Jag tror att det är ett mycket bra sätt att komma till rätta med
            en del av det överutnyttjande av socialförsäkringssystemet som
            det har funnits möjligheter till. Det har inte i första hand berott
            på den enskilde individen utan på de möjligheter som systemet
            inbjudit till.
          </note>
          <note>
            När det gäller frågan om det avgiftsfria året för förtidspensionärer
            förelåg en viss brist i logiken.
          </note>
          <note>
            Först sade Börje Nilsson att den ekonomiska situationen inom
            pensionärskollektivet är jämförbar: att man befinner sig i samma
            situation både som pensionär och förtidspensionär och att det
            den här gången handlar om rättviseregler, vilka medför att förtidspensionärerna
            inte skall få sitt friår i sjukvården längre. Sedan tillägger
            Börje
          </note>
          <note>
            Nilsson att förtidspensionärerna skall få det bättre sedan, när
            man har bestämt sig i merkostnadskommittén. Det finns alltså någonting
            i detta som gör att även Börje Nilsson känner tveksamhet inför
            att man tar bort friåret i sjukvården för de här grupperna. Jag
            tror möjligtvis att den tveksamheten fanns även i fjol när man
            plockade bort friåret för pensionärerna.
          </note>
          <note>
            Nu har man här i alla fall givit löften för framtiden.
          </note>
          <note>
            Det är socialdemokraternas sätt att driva politik:
          </note>
          <note>
            Först gör man det rejält sämre, sedan går man ut och berättar
            att nu skall ni få det bättre. På det sättet vill man bevisa att
            socialdemokraterna är det parti som står som de goda givarnas
            företrädare.
          </note>
          <note type="speaker">
            Anf. 46 SIGGE GODIN (fp):
          </note>
          <note>
            Herr talman! Vi har av flera talare fått veta att systemen kostar
            250 miljarder.
          </note>
          <note>
            Jag kan nog instämma med Börje Nilsson i att vi har ett bra välfärdssystem.
            Vi är ingalunda världsbäst, men det är någorlunda bra. Det är
            den utgångspunkt som jag gärna vill ha. Vi skall vara rädda om
            systemen och se till att de fungerar, att vi har pengar så att
            vi kan hålla dem i gång och att de skall vara rättvisa för alla
            människor.
          </note>
          <note>
            Låt mig då ta upp den fråga som jag ställde till
          </note>
          <note>
            Börje Nilsson i mitt inledningsanförande: Hur blir det med arbetsskadeförsäkringen?
            Vi har i dag en brist på 14 miljarder. Tänkarna på det här området
            talar om en brist på 75 miljarder 1995. Jag tycker att vi skall
            ställa de astronomiska summorna mot de
          </note>
          <note>
            250 miljarder som hela verksamheten kostar. Vi kan alltså inte
            fortsätta på det här sättet.
          </note>
          <note>
            Dessutom undrar jag: Vad händer när arbetsskadeförsäkringen är
            negativ för rehabiliteringen? Vi kommer säkert tillbaka till den
            frågan i nästa debatt när vi skall diskutera rehabiliteringsfrågorna.
            Hur skall vi göra när det inte kommer någon reformering av arbetsskadeförsäkringen?
            När får vi den, eller skall den över huvud taget inte genomföras?
            Jag tror att det är de allra viktigaste frågorna i dagens debatt.
          </note>
          <note>
            Jag kan med glädje notera att det är flera som har anammat folkpartiets
            uppfattning att det skall löna sig att arbeta. Jag kan väl bjuda
            på det socialdemokratiska uttrycket att det är arbetslinjen som
            skall gälla. Vi delar den uppfattningen. Men då är det också viktigt
            att vi har ett socialförsäkringssystem som stimulerar arbetslinjen.
          </note>
          <note>
            Jag vill också ta upp en annan fråga som är mycket väsentlig.
            Det gäller ohälsotalen, framför allt problemen med kvinnornas
            höga ohälsotal. Vi vet att det finns speciella problem i arbetslivet
            för kvinnor. Det är miljöproblem, det är arbetsorganisationen
            som inte fungerar, det är den totala arbetstiden för kvinnor:
            förvärvsarbete plus hemarbete. Har ni socialdemokrater slagit
            er till ro med att det är så här bekymmersamt? Tycker ni inte
            att det brådskar att ta itu med detta och verkligen undersöka
            vad man skall göra för att klara ut den här allvarliga frågan?
          </note>
          <note>
            Jag vill också kommentera en annan fråga som
          </note>
          <note>
            Börje Nilsson tog upp, nämligen tandvårdsförsäkringen. Visst
            måste väl försöken gälla lika för alla tandläkare, såväl dem i
            folktandvården som de privata? Låt oss pröva ett antal modeller
            så att vi kommer fram till den allra bästa och kan utvärdera den
            sedan.
          </note>
          <note>
            När det gäller FAS 90 och sjukförsäkringsregistret vill jag säga
            att vi självklart skall ha en rationell hantering, men inte ett
            stort övergripande system.
          </note>
          <note type="speaker">
            Anf. 47 MARGÓ INGVARDSSON (v):
          </note>
          <note>
            Herr talman! Först vill jag tacka Börje Nilsson för de vänliga
            orden om mina insatser som riksdagsledamot. Men än är inte min
            tid riktigt ute, så det finns möjlighet för oss att diskutera
            vad vi skulle kunna göra i stället för att införa arbetsgivarperioden.
            Jag tog upp frågan i min inledning för att höra om det finns något
            intresse för det hos socialdemokraterna och om man har dragit
            tillbaka förslaget om arbetsgivarperioden.
          </note>
          <note>
            Jag fick inget svar på det. Jag menar att vi inte saknar argument
            för att dra tillbaka förslaget om arbetsgivarperiod. I värsta
            fall, Börje Nilsson, kan vi stödja oss på Expressen och på Gullan
            Lindblads argument här i kammaren i dag: det är en epidemi av
            utbredd hälsa som nu drar fram över landet, och sjukskrivningarna
            har minskat med 20 %. Det är faktiskt tillräckliga argument för
            att visa att det inte behövs någon arbetsgivarperiod i sjukförsäkringen.
          </note>
          <note type="speaker">
            Anf. 48 RAGNHILD POHANKA (mp):
          </note>
          <note>
            Herr talman! Visst har vi i stort ett bra system. Vi har ett
            system som försöker skipa rättvisa. Men att det skulle bli bättre
            om man kom in i EG-
          </note>
          <note>
            förhållanden tror jag inte. Vi vet att det i
          </note>
          <note>
            Västtyskland bara är 62 % av befolkningen som har pension. Vi
            har folkpensionen, som tillfaller alla.
          </note>
          <note>
            Det är väl där skillnaden ligger. Frågan kommer ju upp i nästa
            debatt, men den hör ändå hit.
          </note>
          <note>
            Det är inte säkert att den utbredda hälsan är en epidemi som
            fortsätter. Epidemier brukar ju gå över.
          </note>
          <note>
            Många går till arbetet därför att de inte tycker att de har råd
            med den sänkta sjukpenningen. Frågan är om de tär på sitt hälsokapital.
            Frågan är om inte de som arbetar på barnstugor går dit trots att
            de egentligen inte borde, och barnen smittas ned. De som arbetar
            i livsmedelsbutiker går till sitt arbete även om de är sjuka.
            De tycker inte att de har råd att vara hemma. De kanske hankar
            sig fram trots att de borde gått till läkare och legat till sängs.
            Vi får se om epidemin kommer att tunna ut eller om arbetsskadorna
            ökar ytterligare; det kan också bli en följd av att människor
            arbetar när de inte är friska. Epidemier skall man vara försiktig
            med;
          </note>
          <note>
            kanske vaccinera sig emot. Det kanske var en bra vaccinering
            att man hade full sjukpenning, eller i varje fall 90 %, när man
            var sjuk.
          </note>
          <note type="speaker">
            Anf. 49 BÖRJE NILSSON (s):
          </note>
          <note>
            Herr talman! Det är tydligen så att Gullan
          </note>
          <note>
            Lindblad, Sigge Godin och Karin Israelsson reagerade surt på
            min beskrivning av trygghetssystemet. Det var kanske för att den
            inte riktigt tjänar deras syften. Jag förstår att de är ute efter
            något helt annat.
          </note>
          <note>
            Jag vågar påstå att vi i Sverige hävdar oss mycket väl och att
            vi har ett bra trygghetssystem, som är heltäckande i strängt taget
            alla situationer. Det bygger på rättvisa; där finns en solidarisk
            finansiering. Jag tycker att vi hävdar oss mycket väl internationellt
            sett. Om vi plockar ut enskilda delar i trygghetssystemet kan
            vi kanske finna något land som ligger före i något avseende, men
            vi har ändå ett heltäckande system.
          </note>
          <note>
            Det finns, som jag sade tidigare, naturligtvis problem -- kantigheter,
            köer -- inom vården och inom försäkringssystemet. Men vi skall
            också komma ihåg att det är ett mycket stort förändringsarbete
            som sker. Många är engagerade i detta, och det är naturligtvis
            oerhört viktigt.
          </note>
          <note>
            Sjukvården ingår inte precis i det här avsnittet men tangerar
            ju ändå den här frågan. Jag läste en intressant artikel i DN av
            P C Jersild, som har vissa kunskaper när det gäller sjukvård,
            internationellt och i Sverige. Jag citerar:
          </note>
          <note>
            ''Frågan är vidare om ett privat försäkringssystem sparar pengar.
            USA har ett sådant. Svensk sjukvård är dyr men tämligen rättvis
            -- USAs är svindyr och orättvis.
          </note>
          <note>
            En rimlig slutsats blir att man nog får försöka reformera sjukvården
            utan systemskifte.''
          </note>
          <note>
            Arbetsskadorna har Gullan Lindblad och Sigge
          </note>
          <note>
            Godin berört i två inlägg. Gullan Lindblad talade om regeringens
            oförmåga att reformera arbetsskadeförsäkringen. Frågan är vad
            som ligger bakom era angrepp. Vad är det som är fel i arbetsskadeförsäkringen?
            Om man skall komma åt kostnaderna måste man angripa grundorsaken,
            och det är arbetsmiljön ute i företagen. Jag tycker att ni skall
            intressera er för det i första hand. Vi inom socialdemokratin
            tycker att det är oerhört viktigt att det finns en arbetsskadeförsäkring
            som täcker skador och sjukdomar i arbetslivet -- och att den också
            skall betalas av produktionen. Det är en viktig reform, och den
            slår vi naturligtvis vakt om.
          </note>
          <note type="speaker">
            Anf. 50 GULLAN LINDBLAD (m):
          </note>
          <note>
            Herr talman! När det gäller de sociala trygghetssystemen råder
            jag Börje Nilsson att denna gång gå till LO-facket, vars pipa
            ni annars alltid dansar efter. Metall har ju gjort en utredning
            som visar att det bara är på ett område som vi har systemet litet
            längre utbyggt, och det är föräldraförsäkringen. För övrigt säger
            utredningen att man i övriga länder har utmärkta system.
          </note>
          <note>
            Det är inte ett amerikanskt sjukvårdssystem vi vill införa; det
            har jag aldrig pläderat för. Den debatten förs ju inte i vårt
            utskott. Vi vill ha en allmän obligatorisk sjukvårdsförsäkring
            där ersättningen följer patienten. Det är ett helt egenhändigt
            tillverkat system, som skulle vara bra och ge patienten vård när
            han eller hon behöver det.
          </note>
          <note>
            Det är klart att vi reagerade surt på beskrivningen av trygghetssystemen,
            för det som sades var inte sant. Vi vill visserligen ha en förändring
            av olika system, men till det bättre, som vi ser det. Vi har ju
            samma mål, vi vill göra det bättre för människor.
          </note>
          <note>
            Det är bara det att vi använder andra vägar att nå dithän.
          </note>
          <note>
            När det gäller arbetsskadeförsäkringen blir jag verkligen bekymrad.
            Socialministern har ändå gjort ett förslag och varit beredd att
            lägga fram det. Men så är det tydligen hennes egen riksdagsgrupp
            som är bromsklossen. Det blir uppenbarligen en borgerlig regering
            i höst som får ta itu med detta. Både riksrevisionsverket, riksdagsrevisorerna
            och en majoritet -- vill jag säga -- i denna riksdag anser att
            vi bör göra någonting åt försäkringen. Men då fick vi besked om
            detta -- det är Börje Nilsson som är bromsen.
          </note>
          <note>
            Beträffande tandvårdsförsäkringen vill jag fråga
          </note>
          <note>
            Börje Nilsson: Är det inte bättre att styra resurserna dit där
            de bäst behövs och ge de människor som har stora behov av reparationer,
            proteser och annat ett bättre stöd -- och att vi kanske får en
            litet ökad självrisk? Det tycker jag är en social politik.
          </note>
          <note>
            Det är så klart som allra helst att bockfoten sticker fram i
            det här förslaget, för man vill nu öka folktandvårdens möjligheter.
            Jag tror att det är viktigt, som Sigge Godin har anfört, att också
            privattandläkarna här kommer med i bilden. Vi har sagt nej till
            hela förslaget, för vi tycker att det är alldeles för byråkratiskt
            och oformligt.
          </note>
          <note>
            När det gäller FAS 90 har ingen motsatt sig att man har ett rationellt
            förfarande på försäkringskassorna. De behöver också datasystem,
            men det är de stora lokala, samkörda registren vi är emot. Vad
            vi har begärt, Börje
          </note>
          <note>
            Nilsson, är en fortsatt diskussion i ärendet -- där vi från vårt
            håll trycker på integritetsaspekten.
          </note>
          <note>
            Till sist: Det är viktigt att minska de negativa effekterna av
            arbetsmiljön, och inte minst därför behövs en arbetsgivarperiod.
          </note>
          <note type="speaker">
            Anf. 51 KARIN ISRAELSSON (c):
          </note>
          <note>
            Herr talman! Friåret i sjukvården är tydligen ett känsligt kapitel
            för Börje Nilsson. Visserligen har han inte så lång repliktid,
            men han har på intet vis kommenterat mina frågor på det området.
          </note>
          <note>
            När det gäller arbetsskadeförsäkringen finns det som sagt i en
            hel del propositioner beskrivet, från regeringens sida, att något
            skall hända. Man har bara tillfälligtvis dragit tillbaka förslaget,
            men vad
          </note>
          <note>
            Börje Nilsson säger här tyder ju på att det finns ett starkt
            motstånd i den socialdemokratiska riksdagsgruppen.
          </note>
          <note>
            Jag tror dock att om man skall få en arbetsmiljöförbättring som
            skall vila på arbetsskadeförsäkringens grund, så måste man göra
            om arbetsskadeförsäkringen, för den ger ingen återföring av de
            erfarenheter man har av arbetsskadorna till förbättring av arbetsmiljön
            ute på verkstadsgolvet.
          </note>
          <note>
            Det saknas därutöver också samband mellan försäkring och arbetsmiljö.
            Det är detta samband som vi kan få genom arbetsgivarperioden och
            genom en förändrad inriktning av arbetsskadeförsäkringen. Det
            måste vara detta som är syftet. För att förbättra arbetsmiljön
            skall man också förändra arbetsskadeförsäkringen. De pengar som
            nu rinner genom det systemet kan användas på ett betydligt bättre
            sätt i rehabiliteringsarbetet.
          </note>
          <note type="speaker">
            Anf. 52 SIGGE GODIN (fp):
          </note>
          <note>
            Herr talman! Börje Nilsson talar om att vi reagerar surt när
            det gäller trygghetssystemen. Jag vill då säga att Börje Nilsson
            måste skilja mellan de olika partierna och försöka se efter vad
            det handlar om, inte bunta ihop oss och tro att man därigenom
            löser problemet. Vi från folkpartiet känner en oro för att systemen
            håller på att förstöras på grund av att kostnaderna är så höga
            att vi inte har medel att klara de här systemen. Då måste man
            ju se över dem.
          </note>
          <note>
            Regeringen kände samma oro och kom överens med folkpartiet om
            både sjuklöneperiod och reformering av arbetsskadeförsäkringen.
            Men den oron finns naturligtvis inte ett valår, utan den kan man
            känna litet senare -- eller mycket tidigare. Från folkpartiets
            sida måste vi ändå säga oss: Vad händer om systemen inte fungerar,
            om det inte finns pengar till den sociala tryggheten? Då är det
            de sämst ställda människorna i vårt land som drabbas. Men det
            är klart att de inte har några fackliga organisationer att gå
            till, som kan sköta förhandlingarna med regeringen. De är rätt
            ensamma, utan stöd av någon. Det är de grupperna som vi värnar
            om. De skall också ha samma trygghet som alla vi andra.
          </note>
          <note>
            Börje Nilsson undrar vad det är som ligger bakom när det gäller
            arbetsskadorna. Det här utskottets ledamöter måste väl, om några,
            känna till all den kritik som arbetsskadeförsäkringen har fått.
            Låt mig bara peka på riksdagsrevisorernas rapport. Att man inte
            ens kan rehabilitera människor är ju det verkligt stora problemet
            -- att så många slås ut från vårt samhälle, från arbetslivet.
            Om ni socialdemokraterna menat något med arbetslinjen, så måste
            ni löpa linan ut och säga att detta också gäller människor som
            har någon form av arbetsskada; de måste få chansen att komma tillbaka.
            Men det vill ni inte kännas vid, utan ni försöker misstänkliggöra
            oss andra, som bara konstaterar att experterna på det här området
            talar om att det inte kan fortsätta såsom det nu är.
          </note>
          <note>
            Dessutom har vi dessa enorma kostnader. På vilket sätt tänker
            Börje Nilsson ta fram de 75 miljarder som vi riskerar att få i
            underskott redan 1995? Det skulle vara bra att få svar på den
            frågan.
          </note>
          <note type="speaker">
            Anf. 53 RAGNHILD POHANKA (mp):
          </note>
          <note>
            Herr talman! Mycket kort. Jag nämnde i mitt huvudanförande att
            pengarna som finns i det här stora systemet säkert kan användas
            bättre och mera effektivt. Men så stora besparingar på administrationssidan
            tror jag inte att man kan göra.
          </note>
          <note>
            Försäkringskassorna har gått ut med att ''satsa miljoner och
            spara miljarder'' genom att man effektiviserar på olika sätt.
          </note>
          <note>
            Sedan är jag mycket tveksam till kostnaderna för att anlita sjukvården
            i dag. Nu har det gått så långt att människor säger att de inte
            har råd att gå till doktorn. Helt klart är att människor redan
            nu kommer att säga: Jag har inte råd att gå till tandläkaren,
            i och med den försämring som nu sker.
          </note>
          <note>
            Detta måste följas upp. Den förebyggande vården och den tidigt
            insatta vården åsidosätts. Man har inte råd att betala vad medicinen
            kostar.
          </note>
          <note>
            När både barnen och föräldrarna i en familj drabbas av en streptokockinfektion
            och måste ha medicin, kan det på en månad gå åt många hundralappar.
            Det är inte säkert att en barnfamilj har så mycket extra pengar
            till hands. Dessutom minskar ersättningen från sjukförsäkringen,
            när föräldrarna är hemma.
          </note>
          <note>
            Vi måste se till de samlade problemen. Det skulle vara förödande
            för Sverige, om det blev sådana biverkningar av den ''arbetsepidemi''
            som har brutit ut att många människor som behöver gå till doktorn
            låter bli att göra det.
          </note>
          <note type="speaker">
            Anf. 54 MARGÓ INGVARDSSON (v):
          </note>
          <note>
            Herr talman! Jag har full förståelse för att Börje
          </note>
          <note>
            Nilsson som ensam företrädare för utskottsmajoriteten har litet
            svårt att få tiden att räcka till för att svara på angrepp från
            fem håll.
          </note>
          <note>
            Därför nöjde jag mig med att ställa en enda fråga, men det hjälpte
            inte att jag var så sparsam. Jag fick inte något svar i alla fall.
            Men jag tycker att min fråga är så viktig att jag upprepar den.
          </note>
          <note>
            Enligt tidigare besked skulle regeringen ha kommit i måndags
            med en proposition om införande av arbetsgivarperiod. Det kom
            inte någon sådan proposition, och det går rykten om att det kanske
            inte kommer något förslag över huvud taget. Om det är på det sättet,
            blir jag och många andra väldigt glada. Jag vill därför ha ett
            svar från Börje Nilsson, om möjligt: Har regeringen tänkt om?
            Finns det kanske utrymme att göra något annat, mindre drastiskt,
            i stället för att införa en arbetsgivarperiod i sjukförsäkringen?
          </note>
          <note type="speaker">
            Anf. 55 BÖRJE NILSSON (s):
          </note>
          <note>
            Herr talman! Jag skall passa på att svara Margó
          </note>
          <note>
            Ingvardsson allra först. Frågan om arbetsgivarperiod tas upp
            i betänkandet som vi nu behandlar. Den finns också upptagen i
            propositionsförteckningen, så Margó Ingvardsson kan förvänta sig
            en proposition om detta ganska snart.
          </note>
          <note>
            Gullan Lindblad säger att vi dansar efter LO-
          </note>
          <note>
            fackets pipa. Låt mig bara säga att jag tror att LO,
          </note>
          <note>
            LOs medlemmar och alla som jobbar ute på företagen har betytt
            oerhört mycket för den socialpolitiska debatten och för utvecklingen
            av socialförsäkringssystemet. Vi har ett konstruktivt och fint
            samarbete med LO, det kan jag förklara för
          </note>
          <note>
            Gullan Lindblad.
          </note>
          <note>
            Vad beträffar den bild av sjukförsäkringssystemet som jag gav
            i inledningen tycker jag nog att Gullan
          </note>
          <note>
            Lindblad och andra också skall studera litet mer ingående hur
            det fungerar ute i Europa. Vi har ju fått en bok om detta. Det
            är naturligtvis oerhörda skillnader.
          </note>
          <note>
            Ett land kan ligga före oss i ett avseende, men vi har ett heltäckande
            system, som bygger på rättvisa och som är solidariskt finansierat.
            Hur är det med folkpensionen i Västtyskland, Gullan Lindblad?
          </note>
          <note>
            Jag tycker att Gullan Lindblad skall studera den frågan litet
            närmare.
          </note>
          <note>
            Beträffande socialförsäkringsregister sägs det att vad man är
            rädd för är stora samkörda registersystem. Men det handlar inte
            om detta.
          </note>
          <note>
            Varje lokalkontor skall ha sitt register. Det skall inte finnas
            någon samkörning, och utredningen har utarbetat mycket fasta regler
            för hur ett register skall se ut.
          </note>
          <note>
            Sedan vill jag säga till Sigge Godin att frågan om kostnaderna
            i socialförsäkringen naturligtvis hänger samman med frågan om
            tillväxten. Som jag sade finns det ett samband mellan välfärd,
            trygghet och ekonomi. Det är klart att kostnaderna måste finansieras,
            och det görs nu stora ansträngningar att förbättra ekonomin och
            förbättra tillväxten. Det är ett arbete som många är sysselsatta
            med just nu.
          </note>
          <note>
            Att vi skall kunna klara av socialförsäkringens finansiering
            även i fortsättningen, är jag helt övertygad om.
          </note>
          <note type="speaker">
            Anf. 56 GULLAN LINDBLAD (m):
          </note>
          <note>
            Herr talman! Att socialdemokratin dansar efter
          </note>
          <note>
            LO-fackets pipa är jag inte ensam om att tycka. Det står tydligen
            i Feldts bok också att han tycker att facket bestämmer alldeles
            för mycket. Så jag är i gott sällskap.
          </note>
          <note>
            Vem är det som konstruerar? Man säger till från
          </note>
          <note>
            Norra Bantorget hur det skall vara. Det behövs bara att Stig
            Malm piper till, så drar regeringen tillbaka propositioner. En
            majoritet i riksdagen kan ha gjort beställningar, men det kommer
            inga förslag.
          </note>
          <note>
            Jag läser väldigt mycket om Europa. Jag är mycket positiv till
            Europatanken, och det trodde jag att
          </note>
          <note>
            Börje Nilsson och hans parti också var, för det har ni ju uttalat
            på sistone.
          </note>
          <note>
            Vi är medvetna om, precis som Anita Gradin har sagt i olika sammanhang,
            att det finns skillnader men att helheten ändå är det som gäller,
            och då överväger det positiva. Jag är övertygad om att där människorna
            inte har heltäckande system har de i stället så mycket lägre skattetryck
            att de själva genom egna försäkringar eller genom arbetsmarknadsförsäkringar
            har kunnat tillförsäkra sig en trygghet som kanske är väl så bra
            som den vi har i Sverige, med ett system som i dag håller på att
            ramla sönder. Det är ju detta det handlar om.
          </note>
          <note type="speaker">
            Anf. 57 SIGGE GODIN (fp):
          </note>
          <note>
            Herr talman! Bara några ord om tillväxten. Vi behöver tillväxt
            i vårt samhälle, Börje Nilsson. Det är väldigt viktigt, men för
            den skull får inte kostnaderna skena i väg så katastrofalt som
            de gör i fråga om arbetsskadeförsäkringen. Den biten kommer vi
            inte att klara, utan vi måste lösa det problemet på ett alldeles
            speciellt sätt.
          </note>
          <note>
            Skall vi få någon tillväxt i vårt samhälle, måste vi se till
            att kostnadsutvecklingen hålls i schack. Vi måste se till att
            det lönar sig att arbeta. Vi måste se till att ha tillgång på
            arbetskraft, att människor kan komma tillbaka till arbetslivet.
          </note>
          <note>
            Riksdagens revisorer, för att hänvisa till dem då, säger ju att
            den nuvarande arbetsskadeförsäkringen motverkar syftet att rehabilitera
            sig och komma tillbaka till arbetslivet.
          </note>
          <note>
            Det är en brist, när vi vill ha tillväxt i samhället, för då
            behöver vi alla människor i arbete.
          </note>
          <note type="speaker">
            Anf. 58 BÖRJE NILSSON (s):
          </note>
          <note>
            Herr talman! Jag kan väl kontra med, Gullan
          </note>
          <note>
            Lindblad, att moderaterna dansar efter SAFs pipa.
          </note>
          <note>
            Såvitt jag förstår av era inlägg och motioner kommer mycket av
            era tankar från det hållet, och det förskräcker mig. Det är mitt
            svar.
          </note>
          <note type="speaker">
            Anf. 59 GULLAN LINDBLAD (m):
          </note>
          <note>
            Herr talman! På det vill jag bara kort svara: Nej, vi dansar
            inte efter SAFs pipa. Vi är mycket tuffare än SAF i många sammanhang.
            SAF sitter faktiskt också ofta i LOs knä.
          </note>
          <note>
            Överläggningen om avd. 1 var härmed avslutad.
          </note>
          <note>
            Avd. 2 Föräldraförsäkring m.m.
          </note>
          <note>
            (avsnitt III i utskottets hemställan)
          </note>
          <note type="speaker">
            Anf. 60 MARGIT GENNSER (m):
          </note>
          <note>
            Herr talman! Debatten har pågått länge. Jag skall nu tala om
            föräldraförsäkringen och sedan om pensionsfrågor.
          </note>
          <note>
            När jag läste utskottets betänkande och såg hur man resonerade
            kring propositionen och hur man avstyrkte motioner, blev jag väldigt
            besviken. Jag saknade en diskussion om principer. I stort sett
            avstyrkte man utan annan motivering än att det där tycker man
            inte om.
          </note>
          <note>
            När jag förberedde mitt anförande, tyckte jag därför att jag
            nog borde göra några reflextioner om de problem som är förknippade
            med transfereringssystemen. Det har talats en del om detta tidigare,
            och det tycker jag är positivt -- jag tror att jag inspirerade
            Margó Ingvardsson i går när jag diskuterade den här frågan i tunnelbanan.
          </note>
          <note>
            Jag kan genast ta upp en fråga om principer. Det har bara angivits
            en enda princip: antingen behovsprövat eller generellt. Men verkligheten
            och principerna innebär så mycket mer och är så mycket mer flexibla.
            Generella system kan utformas inkomstrelaterade eller på andra
            sätt. Det kommer igen när det gäller föräldraförsäkringen.
          </note>
          <note>
            När vi diskuterar de här frågorna -- det må gälla föräldraförsäkringen,
            pensionerna eller sjukförsäkringen -- måste vi först utgå ifrån
            kostnaderna. Då menar jag inte räknat i kronor utan hur ett system
            åstadkommer kostnader. Detta gör det i princip på tre sätt. Det
            åstadkommer naturligtvis kostnader för utgifterna förmåner, det
            åstadkommer kostnader för att man skall kunna hantera systemet
            och det åstadkommer kostnader som uppkommer genom bidragsplanering
            -- eller låt oss säga att det påverkar incitamentet till arbete.
          </note>
          <note>
            Därför tror jag att transferingssystem måste bygga på mycket
            hållbara principer.
          </note>
          <note>
            När man avvisar förslagen i våra motioner i utskottet måste man
            faktiskt anknyta till principer.
          </note>
          <note>
            Det kan även gälla detaljförslag. Jag saknar den ambitionen i
            majoritetsskrivningen i utskottets betänkande. Det beklagar jag,
            eftersom jag tror att det leder oss alla vill. Vi vänjer oss inte
            vid att analysera system. Då kommer vi att fatta ännu sämre beslut
            än vad vi nu ofta gör. Här kan jag faktiskt instämma med Feldt.
            Det politiska beslutsfattandet är inte alltid det allra bästa.
            Om vi däremot hade spetsat våra argument hade vi antagligen kommit
            fram till även en tredje, fjärde och femte ståndpunkt. Då hade
            vi fått mycket mer
          </note>
          <note>
            Konsensus i frågorna, och det tycker jag skulle vara bra.
          </note>
          <note>
            Därför vill jag även ta upp några synpunkter på hur de här transfereringssystemen
            kom till. De kom faktiskt till när Keynes och hans efterföljares
            ekonomiska principer stod i högflor. Det var helt enkelt två saker
            som kom in där. Det ena var att man skulle styra ekonomin, och
            det andra var att man skulle styra människors planering av livscykeln.
            Jag ser att Ingegerd Elm tycker att det är förskräckande att jag
            tar upp detta när vi diskuterar socialförsäkringsutskottets betänkande.
            Men detta är mycket viktigt, eftersom vi här kommer in på frågan
            om vi politiker mycket detaljerat skall sätta alla spelregler
            eller om vi kan överlåta mer på de enskilda människorna och bara
            åstadkomma en mycket bra jordmån för ett gott transferingssystem.
          </note>
          <note>
            Dessa idéer om mycket finmaskiga och mycket teknokratiska transferingssystem
            kommer från
          </note>
          <note>
            Keynes. Han erkände inför Hayek att detta bottnade i överklassideologi.
            Man visste bättre, och lärda ekonomer visste allra bäst. Det ligger
            en del värderingar bakom detta. Det är därför jag kanske tror
            att man bör beakta detta. Det har lett till saker som i dagens
            läge ger oss mycket höga kostnader.
          </note>
          <note>
            Det är administrativa kostnader, och dessa slåss
          </note>
          <note>
            Allan Larsson med i dag. Det är sådana kostnader som han försöker
            komma till rätta med i sitt sparpaket på 2 miljarder. Där kommer
            föräldraförsäkringen in.
          </note>
          <note>
            Vi har så många detaljregler i föräldraförsäkringen, med tillfällig
            föräldraförsäkring, hel, halv och kvarts föräldraförsäkring som
            föräldrarna kan spela med. Genom detta har vi fått mångmiljonkostnader
            för administration. Det hade kanske varit bra om vi hade tänkt
            igenom om vi hade en god design på föräldraförsäkringen. Vi kanske
            skulle ha en annan problemlösning. Det hade kanske varit bra om
            vi hade tagit hänsyn till hela komplexet av skatter, försörjningsbörda,
            subventionerade barnkostnader, vårdnadsbidrag och föräldraförsäkring.
            Då hade vi kanske fått ut mer av pengarna. Utskottet har över
            huvud taget inte reflekterat över dessa frågor.
          </note>
          <note>
            Jag kan ta upp en annan sak när det gäller föräldraförsäkringen
            där man inte heller har tänkt igenom hur man egentligen har byggt
            upp sitt system. Vi har fått en inkomstgaranterad föräldraförsäkring,
            men där finns ett skyddsnät i form av en garantinivå. Man låter
            garantinivån vara i stort sett oförändrad trots att penningvärdet
            faller mycket. Den har varit fast sedan 1987. När vi har kommit
            med förslag om att knyta detta till basbeloppet, säger man att
            det har man inte råd med av statsfinansiella skäl. Man borde ha
            angett hur stor del av alla kostnader för föräldraförsäkringen
            som garantibeloppet verkligen innebär. Det hade åtminstone gett
            en nyans till det här avslaget.
          </note>
          <note>
            Sedan måste man också fråga om detta är ett vettigt sätt ur föräldraförsäkringssynpunkt.
            Vem är det egentligen som får garantibeloppet? Det är oftast kvinnor
            som inte arbetar, som studerar och som därför inte har någon inkomstrelaterad
            föräldrapenning. Det är alltså utsatta familjer, en minoritet.
            Då borde man fråga sig: Är det inte socialt att ge dessa personer
            ett bättre garantibelopp? Men det är kanske så att dessa föräldrar
            är ointressanta ur röstmaximeringssynpunkt. De är en minoritet.
          </note>
          <note>
            Men då tycker jag inte att vi har ett socialförsäkringssystem
            värt namnet i det här hänseendet. Ett socialförsäkringssystem
            skall väl ge skydd åt de svagaste. Det är väl det mest väsentliga.
          </note>
          <note>
            Jag vill påpeka att det en gång var Gustav Möllers tankar. Det
            var också en grundläggande och mycket hållbar konservativ tankegång.
            Det sades tidigare att det var folkpartiet som hade infört folkpensionen
            i Sverige. Jag vill bara påpeka att folkpensionen var en konservativ
            idé med Bismarck och Disraeli som upphovsmän. Det var faktiskt
            högerpartiet som tog upp den på den politiska agendan i Sverige.
          </note>
          <note>
            I reservation 24 tar vi upp frågan om garantibeloppet. Jag tycker
            att man skall läsa och begrunda den. Här visar man på ett systemfel
            inom vår föräldraförsäkring. Det är ett systemfel där vi skyddar
            dem som har det bäst och inte ordentligt skyddar de svagaste.
            Det måste betecknas som ett systemfel inom socialförsäkringen.
            Beloppen är i och för sig triviala, men principerna bakom det
            här sättet att bygga upp systemet är mycket betydelsefulla. De
            vore värda att diskuteras mer.
          </note>
          <note>
            Socialförsäkringssystemen har en fördelningseffekt. De skall
            dels fördela över livet, dels fördela pengar från rika till fattiga.
            Som jag redan har påvisat är detta inte vad som sker, i alla fall
            inte föräldraförsäkringen. Vi vrångar faktiskt till våra system
            med degressiva system, hit hör t.ex.
          </note>
          <note>
            ATP-systemet. Det betyder faktiskt att vi t.o.m.
          </note>
          <note>
            fördelar från dem som har det sämst till dem som har det något
            bättre. Den typen av frågor borde man också beröra.
          </note>
          <note>
            I pensionsberedningen tog man upp de här frågorna, och man sade
            att resultatet av inkomstfördelningarna var en materiell välfärdsförlust
            för hela samhället, dvs. för oss alla.
          </note>
          <note>
            Det är en intressant kommentar av pensionsberedningen. Man säger
            i klartext att vi får det sämre genom, att det arbetas med så
            ambitiösa inkomstfördelningar. Det finns ledamöter i socialförsäkringsutskottet
            som har suttit med i pensionsberedningen. Där har man talat om
            betydelsen av en inkomstfördelning inom systemen. Pensionsberedningen
            säger att något sådant inte håller. Vilken åsikt är den rätta?
            Det går väl inte att ha båda åsikterna på en gång? Jag skulle
            faktiskt vilja ha ett svar -- ett svar som också ger besked om
            vilka principer som exempelvis borde tillämpas inom föräldraförsäkringen,
            pensionssystemet osv.
          </note>
          <note>
            Min tredje synpunkt är att den design som vi har fått på föräldraförsäkringen
            leder till en bidragsplanering av föräldraskapet. Man skjuter
            upp barnafödandet tills man har fått en ordentlig sjukpenninggrundande
            inkomst. Att så är fallet kan vi misstänka när vi ser den genomsnittligt
            ökade medelåldern bland förstföderskorna. Om det är på gott eller
            ont vill jag inte ha någon åsikt om.
          </note>
          <note>
            Systemen är inte neutrala. Planeringsverksamheten blir än mer
            detaljerad bland föräldrarna. Jag förstår dem.
          </note>
          <note>
            Görel Bohlin tog upp en intressant fråga i detta sammanhang.
            Hon konstaterar att föräldrarna kan välja mellan hel, halv och
            kvarts föräldrapenning.
          </note>
          <note>
            De väljer, planerar och saxar hela tiden till mycket höga kostnader
            mellan olika förmånssystem. Så får inte ett system utformas. Då
            är det skadligt. Vi har ingen reservation på den punkten. Det
            är för att finansdepartementet har insett problemen, och det lär
            komma förslag om att rätta till dem.
          </note>
          <note>
            Det finns ytterligare en princip som man också måste hålla på.
            Den kan tyckas hård men är säkerligen den förnuftigaste. Det måste
            löna sig att arbeta. Det betyder att försäkringsersättningar för
            arbetsinsatser som faller bort måste vara något mindre än ersättningen
            för själva arbetsinsatsen.
          </note>
          <note>
            Det är den här typen av principer som ligger bakom vårt krav
            på en sänkt kompensationsnivå inom föräldraförsäkringen. Vi kräver
            därför en 80-
          </note>
          <note>
            procentig kompensationsnivå inom föräldraförsäkringen. Det är
            helt klart att det samhällsekonomiska läget spelar in, men också
            våra krav på ett sänkt skattetryck. Ett sänkt skattetryck är det
            bästa sättet att öka välfärden. Då sprider vi ut möjligheterna
            för alla de olika människorna att själva härska över sina liv.
            De har ofta bättre information om vad som är bäst för dem och
            vad som bäst tillfredsställer deras önskemål.
          </note>
          <note>
            Det kan inte politikerna veta.
          </note>
          <note>
            Samtidigt kan vi koncentrera våra krafter på att bygga upp system
            som gör att man när man råkar ut fär stora olyckor, det kan vara
            att behöva en lösgom, ett stort olycksfall, att man får femlingar
            osv. att drabbas av verkligen får god kompensation.
          </note>
          <note>
            Det är så man måste tänka.
          </note>
          <note>
            Låt oss säga att detta är ett privaträttsligt sätt att se på
            försäkringsväsendet. Men det är bra. Vi skall ta de bra dragen
            från de olika systemen. Det är bra att slippa ifrån behovsprövningen
            i ett försäkringssystem genom att föra in vissa moment av offentligrättsliga
            socialförsäkringssystem.
          </note>
          <note>
            Schweitzarna har kommit långt i det hänseendet.
          </note>
          <note>
            Man skall aldrig avstå från att analysera medlen och direkt utgå
            från att människor har felaktiga, omoraliska mål. Först skall
            man se på medlen och därefter skapa paket som ger någorlunda bra
            lösningar.
          </note>
          <note>
            Jag sade att vi vill minska kompensationsnivån, och jag vill
            yrka bifall till reservation 17.
          </note>
          <note>
            I reservation 28 och 29 behandlas kontaktdagar med barnomsorg
            och skola. Det är små frågor. Men även där finns principer. Regeringen
            vill inte tillåta flexibilitet, dvs. man vill inte tillåta föräldrarna
            att själva avgöra hur uttaget av kontaktdagar skall ske.
          </note>
          <note>
            Man kanske inte tror att föräldrarna kan planera ordentligt.
            Jag har aldrig varit för elittänkande själv. Därför har jag alltid
            förnekat Keynes och andra som har haft samma tankar. Jag tycker
            att det skall finnas en motivering. Det finns ingen motivering
            i utskottsyrkandet. Jag håller på föräldrarna. Låt dem sköta detta
            själva. Jag yrkar bifall till reservation 28.
          </note>
          <note>
            I reservation 29 påtalas att kontaktdagar inte utgår vid privat
            barnomsorg. Det finns bara ett ord att beskriva det med: diskriminering.
            Diskriminering skall fördömas. Reservationen är principiellt viktig.
          </note>
          <note>
            Men för att minska antalet voteringar yrkar jag inte formellt
            bifall till den reservationen.
          </note>
          <note>
            Reservation 31 avser tillfällig föräldrapenning för barn och
            föräldrar som verkligen har det svårt. Att få ett svårt sjukt
            eller handikappat barn är oerhört tungt. Här bör vi underlätta.
            Det finns ett förslag i reservationen. Jag förstår inte varför
            man inte antar det.
          </note>
          <note>
            Herr talman! Jag yrkar bifall till reservationerna 28
          </note>
          <note>
            och 17.
          </note>
          <note type="speaker">
            Anf. 61 BARBRO SANDBERG (fp):
          </note>
          <note>
            Herr talman! Det här avsnittet skall behandla föräldraförsäkringen.
            Jag tänker hålla mig till den eftersom socialutskottet i morgon
            kommer att debattera barnomsorgen.
          </note>
          <note>
            Föräldraförsäkringen omfattar föräldrapenning, tillfällig föräldrapenning
            och havandeskapspenning. Föräldraförsäkringen är en viktig del
            av familjepolitiken och bör främja valfrihet och jämställdhet
            mellan kvinnor och män.
          </note>
          <note>
            Eftersom debatten kan bli lång, den har redan hållit på flera
            timmar, betänkandet innehåller flera avsnitt, och det mesta s.k.
            gammal skåpmat, skall jag fortsätta direkt med att kommentera
            en del av reservationerna.
          </note>
          <note>
            I vissa fall kan det vara svårt för föräldrar att ta ledigt när
            deras barn blir sjuka. Det kanske kan vara lättare för någon annan
            närstående att göra det. Folkpartiet liberalerna anser att det
            skulle gagna barnfamiljernas valfrihet om också andra närstående
            i förekommande fall kunde erhålla tillfällig föräldrapenning när
            de tar hand om barnen.
          </note>
          <note>
            Riksförsäkringsverket har gjort en utredning om ensamstående
            och ensamboende föräldrars behov av att kunna överlåta rätten
            till tillfällig föräldrapenning till annan närstående. Man konstaterar
            i den vissa svårigheter med att definiera begreppen ''ensamstående,
            ensamboende och närstående'' och kommer till slutsatsen att den
            enda praktiska lösningen vore att låta alla föräldrar få sådan
            rätt -- dvs. om man nu vill införa rätten att kunna överlåta tillfällig
            föräldrapenning. Det vill vi folkpartister men inte socialdemokraterna.
          </note>
          <note>
            Ett liknande problem uppkommer när daghem stängs eller dagbarnvårdarens
            eget barn blir sjukt.
          </note>
          <note>
            Enligt gällande regler utgår inte tillfällig föräldrapenning
            i dessa situationer. Vi anser det självklart att kommunerna har
            ansvar för att ersättare finns tillgängliga när den kommunala
            barnomsorgen stänger. Men när de inte tar sitt ansvar, måste riksdagen,
            som högsta beslutande instans, ta initiativ så att något händer.
            Folkpartiet, centern och miljöpartiet föreslår i en gemensam reservation
            att en utredning tillsätts, som skall lämna förslag till hur föräldrar
            som inte kan förvärvsarbeta på grund av tillfälliga stängningar
            av barnomsorgen skall kunna få ersättning för förlorad arbetsförtjänst.
          </note>
          <note>
            Det här är ett gammalt krav, och jag kan inte förstå att majoriteten
            säger nej till en utredning. Det kan väl ändå inte vara till någon
            skada. För alla vet ju att det är ett problem.
          </note>
          <note>
            Tillfällig föräldrapenning kan också utges för vård av barn som
            fyllt 12 men inte 16 år i de fall barnet på grund av sjukdom,
            psykisk utvecklingsstörning eller annat handikapp är i behov av
            särskild tillsyn eller vård. För denna grupp upphör inte tillsynsbehovet
            när barnet fyller 16 år. Folkpartiet liberalerna har under en
            följd av år krävt att föräldrar till dessa ungdomar borde ha rätt
            till ersättning om de tillfälligt tvingas att avstå från förvärvsarbete.
          </note>
          <note>
            Vi har i vår handikappmotion föreslagit att vårdbidrag skall
            kunna förlängas på liknande sätt som barnbidrag om barnet fortfarande
            studerar på högst gymnasienivå. I konsekvens med det bör alltså
            även tillfällig föräldrapenning kunna utgå för handikappade barn
            så länge de studerar, dock högst gymnasienivå, om någon förälder
            behöver vara hemma vid tillfällig sjukdom. Jag noterar att det
            även finns en centermotion med liknande innehåll, men tyvärr stöder
            inte centerpartisterna i utskottet den. Den hade varit ytterligare
            ett steg framåt för handikappområdet om så hade varit fallet.
          </note>
          <note>
            Enligt nuvarande regler för föräldrapenningförmåner har en förälder
            till barn som fyllt 4 men inte 12 år rätt till tillfällig föräldrapenning
            för besök i barnets skola, förskola eller fritidshemsverksamhet
            inom samhällets barnomsorg, s.k. kontaktdagar. Reglerna föreskriver
            att rätten omfattar 2 dagar per år, dvs.
          </note>
          <note>
            sammanlagt 16 dagar.
          </note>
          <note>
            Utskottsmajoriteten säger i år, precis som tidigare, att en jämn
            fördelning av dessa dagar ökar möjligheterna för föräldrar, förskola
            och skola att upprätthålla en god kontakt under en viktig period
            av barnets uppväxttid.
          </note>
          <note>
            Ja, vi tycker också att det är viktigt att man kan upprätthålla
            en god kontakt. Därför vidhåller vi vår uppfattning att uttaget
            bör ske när föräldrarna och skola, förskola, oavsett i vilken
            regi barnomsorgen bedrivs, alltså även de privata alternativen,
            anser att kontakt behövs. Det är kanske viktigare att kunna besöka
            skolan under en hel vecka ett år medan något behov ej föreligger
            ett annat år. Det är svårt att förstå socialdemokraternas motstånd
            i den här frågan. Det är ju inte från vår sida fråga om att utöka
            antalet dagar.
          </note>
          <note>
            Att vårda ett handikappat barn hemma ställer stora krav på familjen.
            Ofta måste någon av föräldrarna avbryta sitt förvärvsarbete, vilket
            kan leda till en svår ekonomisk situation. Vårdbidraget är en
            ersättningsform inom folkpensionen som förälder har rätt till
            för barn som är i behov av särskild tillsyn eller vård under längre
            tid. Vårdbidraget är skattepliktigt och ATP-grundande.
          </note>
          <note>
            Helt vårdbidrag uppgår för närvarande till två basbelopp. Folkpartiet
            liberalerna har under en följd av år ansett att denna ersättning
            är otillräcklig.
          </note>
          <note>
            Vi vidhåller tidigare krav att ersättningen borde uppgå till
            2,5 basbelopp, dvs. en förbättring med drygt 1 300 kr. i månaden.
          </note>
          <note>
            En del av vårdbidraget kan under vissa omständigheter utgå som
            merkostnadsersättning.
          </note>
          <note>
            Den ersättningen är skattefri och således ej heller
          </note>
          <note>
            ATP-grundande. Den här konstruktionen medför att föräldrar som
            kanske vårdar de mest gravt handikappade barnen också kommer att
            få en lägre
          </note>
          <note>
            ATP. Vi har under en följd av år motionerat om att vårdbidraget
            i sin helhet borde vara ATP-
          </note>
          <note>
            grundande. Vi anser att merkostnadsersättningen i princip bör
            jämställas med handikappersättning och utgå utöver vårdbidraget.
          </note>
          <note>
            Med detta, herr talman, vill jag yrka bifall till reservationerna
            30, 35 och 37. Givetvis stöder vi också övriga reservationer som
            bär vårt partinamn.
          </note>
          <note type="speaker">
            Anf. 62 MARIANNE JÖNSSON (c):
          </note>
          <note>
            Herr talman! ''Vid alla åtgärder som rör barn skall barnens bästa
            komma i främsta rummet.'' De orden kom framför mina ögon i går
            när jag fick se en bok av Rädda barnen. Det är artikel 3 i FNs
            konvention om barnets rättigheter.
          </note>
          <note>
            Det är viktigt att hålla artikel 3 i åtanke när vi i dag debatterar
            samhällets ekonomiska stöd i betänkandet som rör föräldraförsäkring
            och vårdbidrag. Familjen har enligt centerpartiets uppfattning
            huvudansvaret för barnens uppväxt och uppfostran. Samhällets ansvar
            kommer in när familjen behöver hjälp och stöd ekonomiskt och på
            annat sätt för att klara denna uppgift.
          </note>
          <note>
            Barnets bästa kan tillgodoses genom ökad valfrihet och rättvisa
            för familjerna när det gäller barnomsorgsform. Familjerna skall,
            det är vår huvudtes, själva kunna välja vilken omsorgsform som
            bäst passar för deras barn.
          </note>
          <note>
            Familjepolitiken måste utformas så att de offentliga resurserna
            för barnomsorgen fördelas rättvist mellan familjer och regioner.
            Så är inte fallet i dag.
          </note>
          <note>
            På grund av föräldraförsäkringen fortsätter den orättvisa fördelningen
            mellan barnfamiljerna. För den som studerar eller är hemarbetande
            är ersättningen 60 kr. per dag. För andra som har höga inkomster
            kan ersättningen uppgå till 595 kr. per dag. Vi i centerpartiet
            tycker att föräldraförsäkringen för närvarande är tillräckligt
            utbyggd. Nu behövs andra insatser för att ge barnfamiljerna en
            bättre situation.
          </note>
          <note>
            I morgon kommer barnomsorgen att debatteras i kammaren. Jag vill
            ändå kort beröra det som vi anser vara ett viktigt inslag i familjepolitiken,
            nämligen frågan om beskattad vårdnadsersättning till alla familjer
            med barn i åldrarna ett till sex år, alltså fram till skolstarten.
            Det är ett instrument som ger föräldrarna bättre förutsättningar
            än i dag att välja den barnomsorg som passar just deras familjer.
            Det är en högt prioriterad fråga för centerpartiet. Vi har tillsammans
            med moderaterna och folkpartiet i en trepartimotion utvecklat
            riktlinjerna för en familjepolitisk reform. En beskattad vårdnadsersättning
            utgör huvudingrediensen.
          </note>
          <note>
            Detta ger mig anledning att ställa en fråga till socialdemokraternas
            talesman. I förra valrörelsen var socialdemokraternas motdrag
            till trepartiuppgörelsen om en vårdnadsersättning en förlängd
            föräldraförsäkring. Nu har vi fått reda på att det inte fanns
            ekonomiska resurser för det förslaget. Eftersom vi nu står inför
            en ny valrörelse, är jag nyfiken på om motdraget även denna valrörelse
            kommer att bli förslag om en förlängd föräldraförsäkring?
          </note>
          <note>
            Tillfällig föräldrapenning utgår när en förälder behöver avstå
            från förvärvsarbete för att vårda sjukt barn eller vid sjukdom
            hos barnets ordinarie vårdare eller besök i samhällets förebyggande
            barnhälsovård.
          </note>
          <note>
            Centerpartiet motsatte sig riksdagens beslut i december 1990
            att sänka ersättningsnivån för tillfällig föräldrapenning vid
            vård av sjukt barn.
          </note>
          <note>
            Fr.o.m. den 1 mars i år sänks kompensationsnivån till 80 % för
            de första 14 dagarna per barn och år.
          </note>
          <note>
            Detta kan medföra att föräldrar inte anser sig ha råd att vara
            hemma med barnen. Ensamstående kvinnor drabbas särskilt hårt av
            en sänkt kompensationsgrad. Vi anser att kompensationsnivån för
            den tillfälliga föräldrapenningen bör återställas till 90 %. Detta
            framför vi i reservation 18.
          </note>
          <note>
            Vi tar också upp frågan om garantibelopp, som har nämnts tidigare
            i debatten. Mellan den tolfte och femtonde månaden i föräldraförsäkringen
            utgår föräldrapenning i form av ett garantibelopp.
          </note>
          <note>
            Garantibeloppet utgår också till de föräldrar som inte hunnit
            skaffa sig inträde på arbetsmarknaden eller få en inkomst som
            utgör grund för föräldrapenning. Beloppet är sedan den 1 januari
          </note>
          <note>
            1987 oförändrat, dvs. 60 kr. I budgetpropositionen föreslås inte
            ens en höjning motsvarande inflationen. De som har minst får alltså
            ännu mindre. Det är återigen socialdemokraternas uppochnedvända
            fördelningspolitik, som inte heller i det här fallet förnekar
            sig.
          </note>
          <note>
            Centerpartiet anser att garantibeloppet snarast bör höjas till
            100 kr. Härigenom kommer föräldrastödet att också fördelas mer
            rättvist mellan olika grupper.
          </note>
          <note>
            En höjning av garantibeloppet måste vara en mer angelägen reform
            än en förlängning av föräldraförsäkringen.
          </note>
          <note>
            I betänkandet behandlas också andra förslag som rör barnfamiljernas
            situation. Föräldrapenningen kan i dag användas när familjedagmamman
            är sjuk och då barnen inte kan placeras hos henne. Men när dagmammans
            barn är sjuka får man inte använda föräldrapenningen. Som vi ser
            det i centern finns det ingen logik i detta. Frågan har behandlats
            vid tidigare riksmöten, och utskottets skrivningar har då varit
            desamma som i dagens betänkande. Inte heller i de fall då daghemmen
            stängs på grund av personalbrist kan föräldrapenningen utnyttjas.
            Om inte kommunerna snabbt kan ställa upp på alternativ vård tvingas
            en förälder att stanna hemma utan rätt till ersättning.
          </note>
          <note>
            Det måste klargöras vem som har ansvaret för att ersätta föräldrarna
            för förlorad arbetsförtjänst. Är det kommunerna som helt skall
            ersätta föräldrarna? Blir de befriade från avgifter när detta
            inträffar? Vi anser att det behöver tillsättas en utredning som
            kan lämna förslag om hur föräldrar skall kunna få ersättning för
            förlorad arbetsförtjänst när det uppstår tillfälliga störningar
            i barnomsorgen. Tyvärr har inte utskottet gått med på detta krav,
            varför vi i reservation 27 begär en sådan utredning.
          </note>
          <note>
            Rätt till kontaktdagar föreligger när föräldern avstår från förvärvsarbete
            i samband med föräldrautbildning, besök i barnets skola eller
            besök i förskole- eller fritidshemsverksamhet inom samhällets
            barnomsorg i vilken barnet deltar.
          </note>
          <note>
            Föräldrarna får ta ut två kontaktdagar per år.
          </note>
          <note>
            Under år 1989 togs kontaktdagar ut för 234 700
          </note>
          <note>
            barn. Andelen barn för vilka ersättning togs ut var
          </note>
          <note>
            27 %. Tendensen är att allt fler tar ut kontaktdagar, främst
            i samband med skolavslutningar.
          </note>
          <note>
            Ända sedan systemet med kontaktdagar infördes har centern krävt
            att dessa dagar skall kunna tas ut mer flexibelt efter de behov
            som den enskilda familjen har. Varje år har systemet försvarats
            av socialdemokraterna, som alltid tror sig veta bäst vad barnfamiljerna
            behöver.
          </note>
          <note>
            Kontaktdagar kan inte heller användas i de privata daghemsalternativen,
            eftersom de inte räknas till samhällets barnomsorg. Det innebär
            att de barn som inte får plats där inte heller får möjlighet att
            utnyttja kontaktdagarna. ''Föräldrar utanför den kommunala barnomsorgen
            skall inte ha några förmåner'', så lyder parollen från socialdemokraterna.
            De som har dragit en vinstlott i daghemslotteriet får alla förmåner.
            Vi tycker inte att det finns någon rättvisa i det. Detta missförhållande
            måste rättas till.
          </note>
          <note>
            Centern vill att det totala antalet kontaktdagar skall kunna
            tas ut när som helst under den tid som barnets ålder berättigar
            till en sådan ersättning.
          </note>
          <note>
            Kontaktdagarna skall också kunna utgå oavsett vilken barnomsorgsform
            som utnyttjas. Då befrämjas valfrihet och rättvisa. Detta har
            vi utvecklat i reservationerna 28 och 29.
          </note>
          <note>
            Att få ett handikappat barn medför stora påfrestningar för en
            familj. Det är därför oerhört angeläget att båda föräldrarna får
            möjlighet att ta del i den habilitering, rehabilitering och utbildning
            som anordnas med anledning av barnets handikapp och att de då
            också får ersättning från föräldraförsäkringen.
          </note>
          <note>
            Möjligheterna för föräldrar till handikappde barn att få ersättning
            är i dag mycket begränsade. Enligt gällande bestämmelser kan ersättning
            betalas ut när föräldrarna tillsammans med barnet besöker en institution,
            t.ex. en habiliteringsklinik eller en specialskola. Besöken måste
            alltså ske i sällskap med barnet. För övriga habiliterings- och
            utbildningsinsatser finns ingen motsvarande möjlighet för båda
            föräldrarna att samtidigt delta med ersättning från föräldraförsäkringen.
            Detta betraktas mer som allmän föräldrautbildning, och det ger
            inte rätt till ersättning. Kontaktdagarna kan visserligen användas,
            men de är snabbt förbrukade.
          </note>
          <note>
            Handikapporganisationerna känner behoven hos familjer med handikappade
            barn, och de anordnar en mängd kurser i form av veckoslutskurser,
            lägerskolor och andra utbildningsinsatser. Det är, som jag tidigare
            har nämnt, mycket svårt för den här gruppen av föräldrar att kunna
            delta och få ekonomisk ersättning. Vi studerar frågan i handikapputredningen,
            och vi hoppas att vi skall kunna finna en lösning på problemet.
            Det är synnerligen angeläget, inte minst när det gäller barn med
            handikapp som är mindre kända.
          </note>
          <note>
            Föräldrar till sådana barn har ett stort behov av att träffas,
            få stöd och utbyta erfarenheter.
          </note>
          <note>
            Centern anser att reglerna för tillfällig föräldrapenning vid
            barns habilitering snarast måste ändras, så att föräldrar till
            handikappade barn kan delta i de olika verksamheter som anordnas
            med anledning av barnets handikapp. Vi beklagar att utskottsmajoriteten
            inte har insett hur viktig denna fråga är. I reservation 31 utvecklar
            vi detta närmare.
          </note>
          <note>
            Barbro Sandberg tog upp en centermotion som gäller tillfällig
            föräldrapening som utgår från det att ett barn fyller 16 år och
            fram till dess att gymnasietiden är över. Vi har också i handikapputredningen
            tagit upp den frågan. 16-
          </note>
          <note>
            årsgränsen är ju en gräns som förekommer synnerligen ofta i försäkringssammanhang.
            Den utgör den tidpunkt då vårdbidraget upphör och då pensionen
            och handikappersättningen träder till.
          </note>
          <note>
            Vi menar att man behöver se närmare på frågan i dess helhet.
            Med kännedom om detta menar jag att det är bättre att avvakta
            och i stället arbeta i handikapputredningen för att få ett genomslag
            för frågan. Vi anser att tillfällig föräldrapenning bör utgå även
            för hemmaboende, vuxet handikappat barn vid de tillfällen då föräldern
            på grund av barnets sjukdom måste avstå från förvärvsarbete.
          </note>
          <note>
            Men jag anser alltså att man vid den närmare utformningen av
            detta måste se på frågan i dess helhet tillsammans med andra förmåner.
          </note>
          <note>
            Herr talman! Centern har i två motioner tagit upp frågor som
            rör vårdbidraget. Vi framhåller där hur resurskrävande utredningar
            ofta är i vårdbidragsärenden, och vi har i dessa motioner krävt
            en översyn av tillämpningsreglerna. Eftersom vi nu har fått kännedom
            om att riksförsäkringsverket skall göra en mer djupgående utvärdering
            av frågan och att det dessutom pågår utredningar som anknyter
            till frågan, har vi endast fogat ett särskilt yttrande till betänkandet.
          </note>
          <note>
            Med det anförda ber jag att få yrka bifall till reservation 31,
            men vi står givetvis bakom alla de reservationer som centern har
            fogat till betänkandet.
          </note>
          <note type="speaker">
            Anf. 63 MARGÓ INGVARDSSON (v):
          </note>
          <note>
            Herr talman! Riksdagen fattade 1989 ett principbeslut om föräldraförsäkringens
            utbyggnad.
          </note>
          <note>
            Enligt de ursprungliga planerna skulle föräldraledigheten den
            1 juli 1992 omfatta 18
          </note>
          <note>
            månader med en ersättning på sjukpenningnivå.
          </note>
          <note>
            Men som alla minns drogs förslaget tillbaka för nästan exakt
            ett år sedan, den där olyckssaliga aprildagen 1990. Plötsligt
            fanns det inte pengar till utbyggnaden. Men i efterhand har vi
            fått höra att förslaget redan från början var ofinansierat.
          </note>
          <note>
            Att föräldraförsäkringen inte byggdes ut enligt de ursprungliga
            planerna ställde till bekymmer för många föräldrar. Det gav också
            de borgerliga partierna en chans att damma av sitt gamla förslag
            om vårdnadsbidrag. Så länge alla trodde att en utbyggd föräldraförsäkring
            fanns inom räckhåll hade nämligen inte förslaget om vårdnadsersättning
            en chans i debatten. Det vet de borgerliga partierna mycket väl,
            och de kunde knappt heller dölja skadeglädjen när utbyggnadsplanerna
            för föräldraförsäkringen drogs tillbaka.
          </note>
          <note>
            Vänsterpartiet har föreslagit att den andra etappen av utbyggnaden,
            dvs. ersättningen under 90 dagar på garantinivå, byts ut mot ersättning
            på sjukpenningnivå fr.o.m. januari 1992. Det kostar pengar --
            97 miljoner extra på statsbudgeten -- men man kan inte bara se
            reformen som en ren utgift.
          </note>
          <note>
            Den betyder helt klart en minskad belastning på barnomsorgen,
            och den betyder förmodligen minskade socialutgifter i kommunerna.
          </note>
          <note>
            Den andra sidan av reformen -- som man inte så klart kan mäta
            i kronor och ören men som i alla fall är minst lika viktig --
            är att föräldrarna får bättre möjlighet att umgås med sina barn
            och att kvinnorna kommer ännu en liten bit på vägen i kampen för
            att kunna förena yrkesarbete med föräldraskap.
          </note>
          <note>
            Det finns alltså inte någon samlad ekonomisk bedömning av utgifter
            och inkomster för en utbyggd föräldraförsäkring, och då kan man
            enligt min mening inte heller bara avfärda utbyggnaden med att
            det inte finns pengar på det kontot.
          </note>
          <note>
            En annan viktig reform med betydelse för jämlikheten mellan könen
            är vårt förslag om en kvoterad föräldraledighet. Med det menar
            vi att en viss tid av föräldraförsäkringen skall reserveras för
            pappan. Papporna har nu i 17 års tid haft möjlighet att stanna
            hemma med sina barn medan barnen är små, men fortfarande avstår
            tre av fyra pappor från den förmånen. Jag vet att det finns många
            skäl till att papporna avstår. Ett skäl är de villkor som råder
            på arbetsmarknaden. Ett annat skäl är att männen är mycket väl
            medvetna om att vi kvinnor har en sämre ställning på arbetsmarknaden
            och att arbetsgivarna tittar på oss med andra ögon på grund av
            att vi är opålitliga som arbetskraft. Vi stannar nämligen hemma
            litet då och då och föder barn, och vi stannar också hemma och
            tar hand om barnen.
          </note>
          <note>
            Vi är alltså orationella, och man kan inte planera med oss inom
            industrin på samma sätt som man kan planera med männen. De män
            som i dag stannar hemma med föräldraförsäkringens hjälp blir också
            bedömda ungefär på samma sätt som kvinnor alltid har blivit bedömda,
            dvs. som opålitliga och som några som arbetsgivaren kanske inte
            skall satsa på fullt ut.
          </note>
          <note>
            Om vi får ett system där papporna i samma utsträckning som mammorna
            blir föräldrar och stannar hemma och tar hand om barnen kommer
            det inte att drabba männen. Effekten blir i stället att arbetsgivaren
            tvingas betrakta män och kvinnor på samma sätt, dvs. inse att
            vi blir föräldrar och att vi någon gång i åldern mellan 20 och
            35 stannar hemma för att ta hand om våra barn. När vi har kommit
            så långt gynnas jämlikheten mellan män och kvinnor.
          </note>
          <note>
            Om vi skall komma dit, räcker det emellertid inte med att bedriva
            attitydpåverkande arbete. Männen behöver en ordentlig, kärvänlig
            knuff, och den knuffen heter kvotering.
          </note>
          <note>
            När jag nu summerar mina år i riksdagen finner jag att jag år
            1984 väckte riksdagens första motion om kvotering av föräldraledigheten.
            Då fick jag bråka inom det egna partiet för att få väcka den motionen.
            Men nu, sju år senare, är det i alla fall två partier i riksdagen,
            dvs. miljöpartiet och vänsterpartiet, som kräver sådan kvotering.
            Jag är till naturen optimist, varför jag tror att det här förslaget
            till sist vinner gehör. Jag är också övertygad om att en kvoterad
            föräldraledighet är något av nyckeln till jämställdhet mellan
            män och kvinnor.
          </note>
          <note>
            Ett annat förslag, som vänsterpartiet något snabbare har vunnit
            ökat gehör för, är förslaget om att ändra föräldrabegreppet i
            vårdbidraget. Vi föreslår alltså att föräldrabegreppet skall omfatta
            även dem som bor ihop under äktenskapsliknande förhållanden, dvs.
            detsamma som i dag gäller inom den tillfälliga föräldrapenningen.
            Vad gäller vårdbidrag räknas i dag som föräldrar endast de som
            är gifta med varandra eller har barn tillsammans.
          </note>
          <note>
            Nu avvisar utskottsmajoriteten det här förslaget;
          </note>
          <note>
            man slår vakt om regelsystemet. I detta fall upphöjs detta system
            till viktiga principer. Vi tycker det är mycket olyckligt när
            principer blir så mycket viktigare än de människor som drabbas
            av byråkratiska regler. Vänsterpartiets förslag under detta avsnitt
            finns i våra reservationer till betänkandet.
          </note>
          <note>
            Herr talman! Jag yrkar bifall till reservation 20 om en utbyggd
            föräldraförsäkring, till reservation 22
          </note>
          <note>
            om kvoterad föräldraledighet och till reservation 34 om medelsanvisning
            till föräldraförsäkringen.
          </note>
          <note type="speaker">
            Anf. 64 RAGNHILD POHANKA (mp):
          </note>
          <note>
            Herr talman! Vi talar nu om föräldraförsäkringen.
          </note>
          <note>
            Miljöpartiet de gröna har satsat betydligt mer pengar än regeringen
            på vård och omsorg om våra barn. Vi har satsat på en utbyggd föräldraförsäkring,
            dock bara en månad under detta år, men vi vill fortsätta med det
            under nästa år. Miljöpartiet de gröna anser att barnen och föräldrarna
            skall ges möjlighet att tillbringa mer tid tillsammans. Föräldrarna
            måste få orka med att vara föräldrar. På det området föreslår
            vi ett helt batteri av åtgärder. Trots att de berör andra utskotts
            ämnesområden berör jag dem ändå.
          </note>
          <note>
            Vi vill införa rätt till sex timmars arbetsdag med lön efter
            arbetstid, dvs. tre fjärdedels lön. Den som har små barn bör t.o.m.
            ha rätt till fyra timmars arbetsdag. Förslagen betyder alltså
            20 eller 30
          </note>
          <note>
            timmars arbetsvecka. Målet är att full arbetstid skall vara 30
            timmars arbetsvecka.
          </note>
          <note>
            I arbetsmarknadsutskottet har vi motionerat om en nedskärning
            med en timme per vecka med bibehållen lön från år 1991. För nästa
            år vill vi ha ytterligare en timmes nedskärning. Vi vill vidare
            utöka försöken med sex timmars arbetsdag med bibehållen lön inom
            vården. Nästa steg blir försök med småbarnsföräldrar. Det är möjligt
            att på det viset genomföra tvåskift i samma arbetslokaler. Det
            är t.ex. tänkbart att göra det på skolans område, något som vi
            har föreslagit i en motion som sorterar under annat utskott. Samma
            sak kan göras på fritids- och daghem. Fritidshemmet kan alltså
            vara i samma lokaler som daghemmet. Tre eller fyra grupper kan
            vara på daghemmet. I någon grupp kan finnas barn som är kortare
            tid på daghemmet, och i den lokalen kan man ha fritidshem på eftermiddagen.
            Det är alltså möjligt att både spara pengar och samtidigt se till
            att barnen har det bra.
          </note>
          <note>
            Regeringsrätten har nu godkänt Uppsalamodellen för barndaghem.
            Det betyder att man kan få dagbarnvårdarlön för eget barn. Här
            har vi satsat över 2 miljarder. Enligt de senaste siffrorna är
            det nog en överkompensation, men det finns säkert utrymme för
            något annat för de pengar som blir över i vår budget.
          </note>
          <note>
            Den här modellen strider inte längre mot den kommunala kompetensen,
            och det tycker vi är viktigt. Det är alltså inte fråga om några
            nålpengar, utan en anställning där man får lön för vård även av
            egna barn. Det medför också att man får samma sociala förmåner
            som de som vårdar andras barn får.
          </note>
          <note>
            Den här ordningen har vi haft med i vårt program i tio år. Det
            gläder oss när en fråga av detta slag blir föremål för prövning
            i regeringsrätten och godkänns där. Systemet utökar valfriheten
            och ger möjlighet att sprida pengarna även till andra familjer
            än dem som har sina barn i den hittills bedrivna kommunala barnomsorgen.
            Vården av eget barn på dagtid skall naturligtvis integreras i
            denna kommunala barnomsorg. I kombination med öppen förskola är
            det ett bärkraftigt komplement till barndaghem och dagbarnvårdare
            i traditionell bemärkelse. Det blir också en relativt billig barnomsorg
            per barn även för kommunerna när systemet är inarbetat och statsbidrag
            utgår som till den kommunala barnomsorgen i övrigt.
          </note>
          <note>
            I denna maratondebatt ämnar jag nu övergå till att kommentera
            några motioner. Miljöpartiet står bakom de motioner där mitt namn
            finns med bland reservanterna. Jag yrkar bifall till reservationerna
            21 och 23. Vid voteringen kommer vi också att stödja reservationerna
            30 och 31.
          </note>
          <note>
            Frågan om utbyggnaden av föräldraförsäkringen har jag redan nämnt,
            och jag skall nu komma in på frågan om kvoterad föräldraledighet.
            Vi föreslår kvotering också på ett annat område, nämligen när
            det gäller kvinnor på valbara platser på listor till kommunalval,
            landstingsval och riksdagsval.
          </note>
          <note>
            Egentligen är jag motståndare till kvotering, men trots det har
            jag röstat för sådan. Man säger så här:
          </note>
          <note>
            Skall vi inte välja de duktigaste personerna?
          </note>
          <note>
            Jovisst, men det finns tillräckligt med duktiga kvinnor, och
            därför kan man mycket väl ha lika många kvinnor som män på vallistorna.
          </note>
          <note>
            I frågan om kvoterad föräldraledighet tror jag inte vi når någon
            framgång med vår önskan om att papporna skall stanna hemma hos
            barnen förrän vi får denna kvotering. En förutsättning för att
            hela föräldraförsäkringen skall betalas ut bör alltså vara att
            också papporna skall stanna hemma hos barnen.
          </note>
          <note>
            Om det gäller ensamstående föräldrar faller naturligtvis denna
            kvotering. Reglerna skall gälla när barnen så att säga har två
            synliga föräldrar. Vi tycker att en sådan ordning är oerhört viktig.
          </note>
          <note>
            Margó Ingvardsson nämnde att de pappor som stannar hemma hos
            barnen blir mindre väl behandlade på arbetsplatserna. De män som
            väljer att stanna hemma utsätts för ett oerhört stort tryck.
          </note>
          <note>
            Det enda tillfälle när det accepteras att de är hemma är vid
            tillfällig vård av sjukt barn. Det förekommer ganska ofta. Men
            här gäller det alltså själva föräldraledigheten inom ramen för
            föräldraförsäkringen.
          </note>
          <note>
            Vi anser också att man skall införa en tillfällig föräldrapenning
            i samband med stängning av daghem. Det är ett stort problem för
            många föräldrar när daghem stängs och de inte får ersättning när
            de måste vara hemma hos barnen.
          </note>
          <note>
            Jag har också väckt en motion om försäkringsförmåner i samband
            med utlandsarbete.
          </note>
          <note>
            Här kommer i mycket hög grad föräldraförsäkringen men också sjukförsäkringen
            in i bilden. De svenska företagen brukar ofta ordna barnpassningen
            för sina anställda i u-landstjänst.
          </note>
          <note>
            Men de som arbetar som volontärer i u-landstjänst med ganska
            låga löner saknar dessutom ett försäkringsskydd, och det är mycket
            betänkligt. De kan nämligen komma hem med tropiska sjukdomar,
            vilket kan medföra stora problem. De kan naturligtvis också få
            barn men uppbär ingen föräldraförsäkring. Vi tycker det är viktigt
            att den saken ses över.
          </note>
          <note>
            Man resonerar emot att vi vill utvidga föräldrabegreppet för
            vårdbidrag för svårt handikappade barn. Man säger att bidraget
            ändå går till familjen. Det kan t.ex. vara fråga om ett samboförhållande
            där kvinnan inte är biologisk mamma till barnet men hon stannar
            hemma och vårdar barnet. Då säger man att det ändå går till familjen,
            mannen, som är den biologiske föräldern, får det. Det är dock
            kvinnan som sköter arbetet. Vi anser att det är den som utför
            det huvudsakliga arbetet som skall ha bidraget. Sedan gäller det
            sociala förmåner -- sjukförsäkring, pension och framför allt ATP-grundande
            inkomster.
          </note>
          <note>
            Med dessa ord yrkar jag i övrigt bifall till denna del av betänkandet.
          </note>
          <note type="speaker">
            Anf. 65 ULLA JOHANSSON (s):
          </note>
          <note>
            Herr talman! Den här debatten om föräldraförsäkringen har tenderat
            att bli en debatt om hela familjepolitiken, men jag skall avstå
            ifrån att gå in i den. När föräldraförsäkringen infördes
          </note>
          <note>
            1974 -- samma år som jag kom in i riksdagen -- var avsikten att
            stödja föräldrar och barn så att föräldrarna skulle kunna få ekonomisk
            möjlighet att vara hemma hos barnen. Alla de motioner i detta
            ärende som sedan 1974 har lagts fram i den här riksdagen visar
            att det var en mycket viktig reform och att alla mer eller mindre
            har velat bygga ut den och göra den ännu bättre. Jag, som flera
            andra, hade hoppats att man skulle kunnat besluta förra året så
            att föräldraförsäkringen skulle ha blivit ytterligare utbyggd
            i år.
          </note>
          <note>
            Vi har som princip, Margit Gennser, att inte besluta om flera
            utgifter än vi kan garantera inkomster för.
          </note>
          <note>
            Det är kanske en av de viktigaste principerna när vi fattar våra
            beslut. Vi kanske också har en principmotivering när vi gör avslag.
            Man beslutade om två kontaktdagar per år för att göra det möjligt
            för föräldrar, som fortfarande visade viss tröghet, att ta del
            av förskolans och skolans arbete. Det är tyvärr fortfarande lättare
            för vissa grupper att ta den här kontakten än det är för vissa
            lägre utbildade föräldrar eller föräldrar som på annat sätt är
            mindre intresserade av barnen under deras uppväxt. Vi har vidhållit
            dessa två dagar per år. Vi tycker att föräldrarna skall kunna
            deltaga.
          </note>
          <note>
            Om vi skulle få råd någon gång -- det har vi diskuterat i samband
            med andra motioner under åren -- skulle vi kanske ta tre eller
            fyra dagar per år.
          </note>
          <note>
            Den stora flexibiliteten när det gäller kontaktdagarnas användning
            gynnar faktiskt inte kontaktverksamheten i skolan som ni beskriver
            den, och jag tror inte heller att den gör det i förskolan. I skolan
            -- som jag har arbetat inom under ett stort antal år -- är det
            värdefullt att kontinuerligt få kontakter med föräldrarna. Skulle
            det sedan behövas ytterligare dagar har föräldrarna någon gång
            råd att betala själva eller möjlighet att använda någon semesterdag
            om de är förvärvsarbetande. Det är också ett intresse man kan
            visa för barns utveckling i skolan. Det gör en hel del föräldrar
            också.
          </note>
          <note>
            Centern har i dag sagt ifrån att man inte vill bygga ut föräldraförsäkringen.
            Jag tycker att det är beklagligt, och jag tror att ni kommer att
            få ett gensvar när det gäller familjepolitiken, från de många
            kvinnor som under åren har röstat på socialdemokratin för föräldraförsäkringens
            skull om ni fortsätter att kämpa bara för den beskattade vårdnadsersättningen.
            Jag skall inte säga mer om den i dag, eftersom den diskussionen
            kommer att återkomma.
          </note>
          <note>
            Det är bara ett parti som vill sänka kompensationsnivån i föräldrapenningen,
            nämligen moderaterna. Det avslår vi. Vi tycker inte heller att
            vi skall återställa den kompensationsnivå som vi ändrade i höstas
            som vänstern nu vill. Vi måste ha samma ersättning på den tillfälliga
            föräldrapenningens som på sjukpenningens område.
          </note>
          <note>
            Det har diskuterats mycket att det har blivit så besvärligt för
            försäkringskassorna när det gäller uttagandet av föräldrapenning.
            Det har medfört att riksförsäkringsverket har börjat studera detta
            med att ta ut hel, halv och kvarts föräldrapenning. Det har blivit
            vissa administrativa svårigheter. Det kräver mycket arbetskraft.
            Den förenkling som
          </note>
          <note>
            Görel Bohlin har diskuterat i en motion behöver vi således inte
            ägna oss åt just nu, eftersom riksförsäkringsverket har lämnat
            rapporter och håller på med arbetet. Socialdepartementet har gett
            uppdraget så man är medveten om det. Förslag kommer så småningom.
          </note>
          <note>
            När det gäller garantinivån på 60 kr. är det klart att
          </note>
          <note>
            60 kr. i dag inte är detsamma som det var år 1987. I
          </note>
          <note>
            alla frågor som gäller föräldraförsäkringen måste vi ändock prioritera
            vad vi i första hand vill. Jag tror att de flesta vill att vi
            skall försöka bygga ut tiden dels för kompensation med sjukpenningnivå,
            dels när det gäller föräldraförsäkringen över huvud taget. Vi
            måste prioritera inom detta område. Vi har hela tiden sagt att
            det inte kan vara knutet till basbeloppet. Just när basbeloppet
            skall höjas kanske det är något annat på familjepolitikens område
            som vi skulle vilja prioritera. Då kan det vara dumt att vara
            låst.
          </note>
          <note>
            Olika organisationer, och även mitt kvinnoförbund, har diskuterat
            kvotering av föräldraledigheten. Vi fortsätter ändock att satsa
            på information och upplysning. Vi tycker att den nya jämställdhetslagen
            som på den här punkten kräver attitydförändringar från arbetsgivare
            och arbetstagare skall få verka. Vi tycker att vi skall använda
            de 1,5 miljoner som vi ytterligare har fått för information till
            att upplysa fäderna om att det är viktigt att de också är lediga.
            Av pappaledigheten --
          </note>
          <note>
            eller pappadagarna, som vi kallar de tio dagarna vid barns födelse
            -- tar ju papporna ändå ut nio av tio dagar. Det tyder på en liten
            förbättring. När de har gjort det ökar också intresset för dessa
            pappor att fortsätta att vara med sina barn. Det är en liten attitydförändring
            på det här området. Det är inte underligt att det inte har gått
            igenom på 17 år, eftersom vi har haft en mångtusenårig tradition
            om att det är mammorna som sköter sådana här saker.
          </note>
          <note>
            Om inte papporna vid utgången av år 1993 har ökat utnyttjandet
            av föräldrapenningen kommer regeringen att återkomma med nya åtgärder.
            Vi får hoppas att den socialdemokratiska regeringen i så fall
            får tillfälle att återkomma med åtgärder på det här området så
            att det blir en utjämning.
          </note>
          <note>
            Motionen som tar upp frågan om när daghem stängs och dagbarnvårdare
            blir sjuka har förekommit i flera omgångar. Vi har sagt att kommunerna
            som har ansvar för barnomsorgen har till uppgift att se till att
            man även löser den här frågan. Socialstyrelsen har studerat detta
            och funnit att kommunerna minskar verksamheten när det gäller
            barnsamariter. Men det finns också kommuner som har ökat den med
            pooltjänster inom hemtjänsten, så att den kan hjälpa till i situationer
            där barn behöver tillsyn. På sina håll finns också möjligheten
            att barnen får gå till en barnstuga i något annat område i en
            stor kommun.
          </note>
          <note>
            1989 års handikapputredning ser bl.a. över frågan om 16-årsgränsen
            för rätt till tillfällig föräldrapenning. Marianne Jönsson tillhör
            ju själv denna utredning, och hon har sagt att utredningen kommer
            att lägga fram förslag i den frågan. Jag tycker därför att det
            för henne borde vara självklart att vilja avvakta utredningens
            resultat i stället för att kräva att vi i dag skall rösta för
            hennes reservation.
          </note>
          <note>
            Barbro Sandberg tog upp frågan om rätten att överlåta tillfällig
            föräldrapenning. Även den frågan har riksförsäkringsverket prövat
            och gjort bedömningen att kretsen i så fall skulle utvidgas till
            så många att det skulle komma att bli en barntillsynsförsäkring
            snarare än en föräldraförsäkring. Därför har man avstyrkt det
            förslaget.
          </note>
          <note>
            Vårdbidragets storlek är 2,5 basbelopp plus merkostnadsersättningen.
            Detta är en princip som inte bara gäller de handikappade utan
            även fosterhemmen, dvs. att man har dels ersättning för arbete,
            dels ersättning för merkostnaderna. Vi tycker att det är helt
            naturligt att merkostnadsdelen ligger utanför och beräknas så,
            att den kommer så nära de verkliga kostnaderna som möjligt. Det
            är ett rättvisekrav, eftersom olika grupper av handikappade barn
            drar olika merkostnader. Det bör därför inte vara en schablonersättning.
          </note>
          <note>
            Riksförsäkringsverket säger att detta inte är något större problem
            för försäkringskassorna. Att man begär en enklare blankett kan
            naturligtvis vara berättigat. Däremot anser vi det inte vara riktigt,
            såsom som har föreslagits, att läkaren i stället skall svara för
            vissa ansökningar. Men blanketterna kan som sagt göras enklare,
            och naturligtvis skall man, liksom nu, kunna få hjälp av försäkringskassan
            om man vänder sig dit.
          </note>
          <note>
            Till Margó Ingvardsson vill jag än en gång säga, att om vi hade
            haft de ekonomiska förutsättningarna skulle vi gärna ha velat
            vara med om att bygga ut föräldraförsäkringen. Utskottet begärde
            också i förra årets betänkande att föräldraförsäkringens utbyggnad
            skulle prioriteras högst. Detta innebär att vi från socialdemokratins
            sida kommer att bevaka denna fråga. Skall vi i stället dela ut
            skattepliktiga vårdnadsersättningar, är det mycket som kan komma
            att ändras på familjepolitikens område. Jag tror att det är den
            debatten som vi kommer att få föra i augusti och september, innan
            de olika partierna har kunnat övertyga väljarna om det riktiga
            i sina uppfattningar.
          </note>
          <note>
            Herr talman! Jag stannar vid detta, och jag yrkar bifall till
            utskottets hemställan när det gäller medelsanvisningen för föräldraförsäkringen
            i det avsnitt som vi nu behandlar. Jag uttrycker en förhoppning
            att vi skall kunna fortsätta det konstruktiva samarbete som vi
            haft i socialförsäkringsutskottet, och jag hoppas att vi skall
            få möjligheter att på en stabil ekonomisk grund fatta viktiga
            beslut om föräldraförsäkringens utbyggnad.
          </note>
          <note type="speaker">
            Anf. 66 MARGIT GENNSER (m):
          </note>
          <note>
            Herr talman! Ulla Johanssons spände ögonen i mig och sade att
            man inte skall ge ut mer pengar än man har i kassan. Jag är just
            den rätta personen att få det rådet. Jag tillhör i högsta grad
            dem som hävdat den principen, och mitt parti har alltid visat
            hur man kan förbättra systemen så att man skyddar de svaga bättre
            och t.o.m. till lägre kostnader. Ett exempel på detta är vårt
            förslag till tandvårdsförsäkring. Det förslaget tillgodoser dem
            som verkligen drabbas av höga kostnader. Ett annat exempel är
            vårt förslag om garantinivån.
          </note>
          <note>
            Jag kommer här in på en annan sak, där jag tror att det föreligger
            skillnader i värderingar. Vi tycker att föräldrarna skall få välja
            om de vill vara hemma hos barnen eller om de vill förvärvsarbeta.
            Vi anser att man skall skydda de studerande, så att de kan skaffa
            barn tidigare än vad som sker i dag. Det kan vara bra, och därför
            vill vi ha en högre garantinivå, samtidigt som man sänker kompensationsnivån
            i föräldraförsäkringen. Jag sade att det ur röstmaximeringssynpunkt
            kanske inte är det mest opportunistiska förslaget, men man skall
            ju också hålla på sina principer, och jag tycker att det bakom
            detta förslag ligger en god social princip.
          </note>
          <note>
            Även i fråga om kontaktdagarna har vi något olika människosyn.
            Jag tror att om man ger ansvar, så får man ansvarstagande människor
            -- i varje fall till
          </note>
          <note>
            99 %; det finns alltid en del urbota slarvrar, men de flesta
            kommer att ta ett ansvar. Kommer man däremot hela tiden med pekpinnar
            tror jag att människor blir obstinata och försöker utnyttja systemet
            och inte ta ansvar. Därför anser jag att man borde ha mycket mer
            av flexibla lösningar när det gäller kontaktdagarna, och jag tycker
            inte heller att man skall diskriminera dem som har sina barn i
            privat barnomsorg. Ulla Johansson säger då att de lägre inkomsttagarna
            inte skulle klara detta.
          </note>
          <note>
            Jag anser att detta är en fördom. Jag tror att vi har både ansvarstagande
            människor och slarvrar i alla läger.
          </note>
          <note>
            Eftersom min taletid nu är slut måste jag inskränka mig till
            dessa synpunkter på vad Ulla Johansson sade.
          </note>
          <note type="speaker">
            Anf. 67 BARBRO SANDBERG (fp):
          </note>
          <note>
            Herr talman! Ulla Johansson säger att antalet kontaktdagar är
            två per år därför att vissa föräldrar visar en viss tröghet när
            det gäller att delta i skolans och förskolans verksamhet. Det
            är bra att man försöker få föräldrarna att delta. Men det finns
            fall där det inte räcker med två dagar. För att skola in ett barn
            i skolan i förskolan kan föräldrarna behöva vara med en hel vecka.
            Menar Ulla Johansson att dessa föräldrar skall behöva ta tjänstledigt
            eller semester i stället för att använda kontaktdagar, som kanske
            inte behövs nästa år?
          </note>
          <note>
            Även jag har erfarenhet från skolans område. Vi vet i skolan
            att barnen under vissa perioder är oroligare än annars och att
            föräldrarna då skulle behöva vara med i skolan litet mer.
          </note>
          <note>
            Kontaktdagarna ger då ett incitament att begära att föräldrarna
            faktiskt kommer till skolan, även om de egentligen inte vill det.
            Vi har sagt i motionen men inte tagit upp det i reservationen
            att detta förslag även borde gälla högstadiet, där föräldrarna
            kanske har den största anledningen att vara med i skolarbetet.
          </note>
          <note>
            I frågan om rätten att överlåta den tillfälliga föräldrapenningen
            sade Ulla Johansson att det har gjorts en utredning och att ''man''
            hade avstyrkt detta förslag. Ordet ''man'' får väl ändå här översättas
            med ''socialdemokraterna''.
          </note>
          <note>
            Utredningen kom trots allt till slutsatsen att man borde införa
            en sådan här rätt generellt för föräldrarna, eftersom man hade
            problem med att definiera begreppen ''ensamboende'' och
          </note>
          <note>
            ''ensamstående''. Det finns föräldrar som inte är ensamstående,
            men där den ena föräldern är veckopendlare. I detta fall är den
            hemmavarande föräldern faktiskt ''ensamstående'' under veckan.
          </note>
          <note>
            Jag antar att Ulla Johansson blandade ihop begreppen när hon
            sade att vårdbidrag inte kan utgå med annat än två basbelopp,
            som det gör i dag, för att fosterlön gör det. Jag kan inte reglerna
            för fosterlön, men jag utgår från att fosterlönen bestäms i förhållande
            till vårdtyngden på det barn man har.
          </note>
          <note>
            Sedan sade Ulla Johansson att kostnadsersättning skall ligga
            utanför vårdbidraget. Ja, det tycker vi, och det har vi motionerat
            om. Jag tror därför att det låg något missförstånd bakom Ulla
            Johanssons formulering. Vårdbidraget bör vara ersättning för utfört
            arbete, och ersättning för merkostnad bör, precis som handikappersättning,
            ligga utanför vårdbidraget.
          </note>
          <note type="speaker">
            Anf. 68 MARGÓ INGVARDSSON (v):
          </note>
          <note>
            Herr talman! Ulla Johansson och jag är och har alltid varit fullständigt
            överens om föräldraförsäkringens betydelse. Däremot är vi inte
            överens om att vi inte skulle ha råd att bygga ut föräldraförsäkringen,
            att det skulle vara en för stor ekonomisk belastning på samhället.
            Det finns faktiskt inte någon sammanvägd bedömning av inkomster
            och utgifter på grund av föräldraförsäkringens utbyggnad som visar
            att det skulle vara en förlust. Jag menar att man måste göra en
            sådan sammanvägning. Man måste titta närmare på vad det innebär
            i besparing på barnomsorgens område och i kommunernas socialbudgetar,
            och man måste också titta närmare på vad det ger i form av ökade
            skatteinkomster när kvinnorna kan komma ut och jobba tidigare.
            Man måste vidare se på vad det har för effekt på jämställdheten
            mellan män och kvinnor.
          </note>
          <note>
            Om man gjorde en sådan sammanvägd bedömning och kom fram till
            att det skulle kosta mer än det smakar, fick jag väl böja mig
            för det argumentet.
          </note>
          <note>
            Men intill dess att jag har sett en sådan redovisning fortsätter
            jag att hävda att det är bra för samhället, och framför allt för
            kvinnorna, om vi bygger ut föräldraförsäkringen.
          </note>
          <note>
            Ulla Johansson och jag har också många gånger diskuterat kvotering
            av föräldraförsäkringen. Jag har alltid fått samma svar: Vi skall
            informera papporna, så förstår de nog att det är bra för dem att
            vara föräldralediga. Jag satt just och gjorde en anteckning på
            mitt block om att jag skulle fråga
          </note>
          <note>
            Ulla Johansson hur många år vi skall hålla på så här, då hon
            från talarstolen lämnade svaret på den frågan; Ulla Johansson
            sade att om det inte har hänt någonting 1993 skall regeringen
            ta ställning i frågan om kvotering.
          </note>
          <note>
            Jag tycker att det är bra att vi fick det beskedet, även om jag
            måste erkänna att jag inte riktigt fattar vad det är för magiskt
            med en 19-årsgräns. Nu har vi informerat i 17 år, och det är inte
            tillräckligt, tycker Ulla Johansson. Men när vi har informerat
            i
          </note>
          <note>
            19 år är det tillräckligt -- då skall vi fatta beslut om kvotering.
            Jag begriper det inte riktigt, men jag böjer mig ändå för det
            -- jag tycker att det är bra att vi har fått en tidsangivelse,
            även om det innebär ytterligare två förlorade år för papporna.
          </note>
          <note type="speaker">
            Anf. 69 MARIANNE JÖNSSON (c):
          </note>
          <note>
            Herr talman! Ja, Ulla Johansson, det är så med oss i centern
            att vi anser att en höjning av garantinivån är en mer angelägen
            reform än en förlängning av socialförsäkringen. Vi håller starkt
            på grundtryggheten i hela socialförsäkringssystemet --
          </note>
          <note>
            det går igen i hela vårt arbete på den här sektorn.
          </note>
          <note>
            Vi tycker som sagt att en höjning av garantibeloppen är av största
            vikt.
          </note>
          <note>
            Som jag nämnde i mitt anförande bildar många ungdomar familj
            innan de har avslutat sina studier.
          </note>
          <note>
            När barnen kommer har de då inte hunnit få något fäste på arbetsmarknaden,
            de har då inte hunnit skaffat sig en inkomst som utgör grund för
            föräldrapenningen. De har dryga studielån och endast en liten
            lön. Kompletterad med de här 60
          </note>
          <note>
            kronorna per dag i garantibelopp innebär det en mycket knapp
            ekonomi för familjen. Vi tycker därför att detta är en fråga som
            bör ges högsta prioritet. Garantibeloppen har inte följt med inflationen.
            Det fanns inget förslag i budgetpropositionen, och vi har haft
            stora fördyringar.
          </note>
          <note>
            Så till kontaktdagarna. När de infördes var intresset ganska
            svalt. Sedan har det långsamt segat sig uppåt, och nu är andelen
            27 %. De tas ut mest i samband med skolavslutningar.
          </note>
          <note>
            Jag har också varit i skolan i hela mitt liv, och jag vet hur
            angeläget det är att få kontakt med föräldrarna. Jag tycker också
            att det ankommer på skolan att ta nödvändiga kontakter. Som Ulla
          </note>
          <note>
            Johansson sade är det ofta föräldrarna till de barn som bäst
            behöver det som lyser med sin frånvaro.
          </note>
          <note>
            Det är mycket värdefullt att träffa de föräldrarna.
          </note>
          <note>
            Men jag tycker att det är att underkänna föräldrarna att de inte
            själva för avgöra när de skall ta ut de här dagarna. Jag tycker
            att föräldrarnas valfrihet måste stärkas och att kontaktdagarna
            skall få tas ut som man finner lämpligt under en period mellan
            fyra och tolv år. Dessutom tycker jag att de skall få användas
            också när det gäller barnomsorg i privat regi.
          </note>
          <note>
            Jag är fortfarande litet nyfiken på den utbyggda föräldraförsäkringen.
            Valåret 1988 utställdes det löften om det som inte var finansierade.
            Ändå säger
          </note>
          <note>
            Ulla Johansson att det är en viktig princip som socialdemokraterna
            har att inte ta på sig flera utgifter än att man garanterat kan
            finansiera dem.
          </note>
          <note>
            Jag tycker inte att det finns fog för ett sådant principiellt
            uttalande. Inte ens när ni avgav löftet hade ni finansierat det
            eller hade ens en aning om hur det i slutänden skulle finasieras.
          </note>
          <note>
            Vi driver frågan om garantidagarna och garantibeloppet som en
            betydligt viktigare fråga för grundtrygghetens skull. Jag skulle
            gärna vilja fråga
          </note>
          <note>
            Ulla Johansson: När tänker ni uppvärdera vård av eget barn, så
            att man kan se någon skymt av samhällets uppskattning av den vården?
          </note>
          <note type="speaker">
            Anf. 70 ANDRE VICE TALMANNEN:
          </note>
          <note>
            Jag får meddela att anslag nu har satts upp om att detta sammanträde
            skall fortsätta efter kl. 19.00.
          </note>
          <note type="speaker">
            Anf. 71 ULLA JOHANSSON (s):
          </note>
          <note>
            Herr talman! Margit Gennser säger att det jag sade om kontaktdagar
            är fördomar. Ja, det finns nog mycket fördomar i olika politiska
            gruppers sätt att diskutera. Margit Gennser sade t.ex. att eftersom
            man har byggt upp ett socialförsäkringssystem som bygger på inkomstbortfall,
            t.ex. vid barns födelse, föds barnen senare; man planerar och
            väntar tills man har fått bättre lön. Kan det inte möjligen vara
            så att vi har påverkat ungdomarna att först skaffa sig en ordentlig
            yrkesutbildning och sedan skaffa barn, så att de har någonting
            att falla tillbaka på?
          </note>
          <note>
            Man kanske inte skall döma alla som föder barn vid
          </note>
          <note>
            27--28-års ålder och senare som sådana som har planerat det för
            att tjäna pengar på det.
          </note>
          <note>
            Sedan vill Barbro Sandberg att vi skall ha kontaktdagar också
            på högstadiet. Jag skulle vilja se de ungdomar på högstadiet som
            frivilligt låter sina föräldrar vara närvarande på lektionerna
            hur mycket som helst eller ens två dagar. Vi kanske skall tänka
            efter litet hur det ser ut när ungdomarna kommer till högstadiet.
          </note>
          <note>
            Ett flexibelt uttagande av kontaktdagar skulle kunna innebära
            att klassrummet någon vecka på lågstadiet fylldes av föräldrar,
            som sedan inte hade möjlighet att kontinuerligt komma tillbaka
            och följa utvecklingen.
          </note>
          <note>
            Ni säger ju själva att de flesta fortfarande tyvärr tar ut sina
            kontaktdagar på avslutningsdagen. Kanske är det inte den bästa
            dagen på året att komma den dag då skolan slutar, med filmvisning,
            teateruppvisningar och de vackra kläderna på barnen. Det kanske
            finns andra dagar under skolåret då kontaktdagarna bättre behövs.
          </note>
          <note>
            Jag tror inte att jag jämförde vårdbidraget med fosterlönen.
            Däremot jämförde jag beskattningen av vårdbidraget och icke-beskattningen
            av den del som kallas merkostnadsdel, som inte är beskattad och
            inte heller ATP-grundande. Det är samma system för fosterhem och
            för vårdbidrag. En del av vårdbidraget -- hur stor del fastställer
            försäkringskassan -- är ersättning för merkostnad, som inte är
            beskattad och inte heller ATP-
          </note>
          <note>
            grundande.
          </note>
          <note>
            Margó Ingvardsson! Vi kanske skall titta litet närmare på frågan
            om kvotering 1993.
          </note>
          <note>
            Jämställdhetslagen skall först få verka, och sedan kanske vi
            1993 skall utvärdera det. Då skulle regeringen kunna komma med
            förslag till ytterligare åtgärder.
          </note>
          <note>
            Eftersom repliktiden nu är slut får jag återkomma senare.
          </note>
          <note type="speaker">
            Anf. 72 MARGIT GENNSER (m):
          </note>
          <note>
            Herr talman! Man skall lyssna! Jag sade att medelåldern bland
            förstföderskor har ökat -- det är ett faktum. Vidare sade jag
            att man möjligtvis kan dra slutsatser av det; Siffrorna tyder
            i alla fall på det. Sedan sade jag också att jag inte ville ha
            någon åsikt om huruvida det var på gott eller ont.
          </note>
          <note>
            Jag tog sedan upp ett annat planeringsproblem, där vi har mycket
            mer detaljerad information. Det gällde det problem som Görel Bohlin
            berört i sin motion, nämligen att man saxar mellan system. Det
            är klart -- det skall vi inte förneka -- att utformningen av transfereringssystem
            får effekter på hur folk använder dem; annars vore de väl dumma!
            Jag anser inte att jag där framförde någon fördom.
          </note>
          <note>
            Vad jag avsåg när jag talade om en fördom var att jag tror att
            Ulla Johanssons beskrivning är för enkel. Jag tror inte att folk
            som är fattiga generellt ger sina barn mindre kärlek eller omvårdnad
            eller tar mindre ansvar för dem. Jag tror faktiskt inte det.
          </note>
          <note>
            Jag har i mitt brokiga förflutna själv varit verksam inom skolans
            värld -- på en yrkesskola. Där gick på den tiden ungdomar som
            hade misslyckats med att komma in i realskolan. Vad jag minns
            från föräldradagar osv. var att föräldrar, oberoende av vilken
            socialgrupp de kom från, ville sina barns bästa och verkligen
            ville hjälpa dem att lyckas här i livet. Jag tror att det ofta
            också gick bra. Ibland har jag träffat dessa ungdomar sedan de
            blivit vuxna.
          </note>
          <note>
            Det är alltid roligt när de känner igen mig och säger att det
            var roligt att träffa mig. Kanske har föräldrarna och jag bidragit
            med någonting. Jag tror alltså att man skall ge folk ansvar. Det
            är därför jag tycker att man skall låta folk ta ut sina kontaktdagar
            när de vill.
          </note>
          <note type="speaker">
            Anf. 73 BARBRO SANDBERG (fp):
          </note>
          <note>
            Herr talman! Jag ber om ursäkt om jag somnade till under en del
            av Ulla Johanssons anförande, så att jag missuppfattade vad hon
            sade om merkostnadsersättningen och fosterlönen. Vi vidhåller
            att vårdbidraget är en ersättning för utfört arbete och bör vara
            ATP-grundande. De föräldrarna sparar trots allt stora summor pengar
            åt samhället när de tar hand om sina barn. Många av de föräldrar
            som har de mest gravt handikappade barnen har mycket stora merkostnader.
            De får inte mer pengar -- det är bara det att det får en del skattefritt.
            Då blir det inte heller ATP-grundande, och självfallet skall en
            merkostnadsersättning inte vara ATP-grundande. Därför tycker vi
            att man kanske skall skilja på de sakerna.
          </note>
          <note>
            Sedan vill jag återkomma till kontaktdagarna. Som jag sade har
            vi bara i motionen nämnt högstadiet.
          </note>
          <note>
            Att säga att ungdomarna inte släpper in föräldrarna i skolan
            tycker jag inte är något skäl. Det avgörande är när föräldrar
            och skola anser att de bör ha kontakt. Om ungdomarna har problem
            vill de många gånger inte släppa in sina föräldrar i skolan. Det
            tycker jag att man borde motverka genom att säga att föräldrarna
            faktiskt har rätt att få ledigt från sitt arbete för att gå till
            skolan. Det är annars så enkelt för föräldrarna att skylla på
            att de inte kan ta ut någon semesterdag eller att de inte får
            ledigt från sina arbeten. Då är det bra att föräldrarna har en
            rättighet att komma till skolan.
          </note>
          <note type="speaker">
            Anf. 74 MARIANNE JÖNSSON (c):
          </note>
          <note>
            Herr talman! Jag fick inget svar på min fråga till
          </note>
          <note>
            Ulla Johansson om hur socialdemokraterna vill uppvärdera vård
            av eget barn. Jag tycker att frågan om garantibeloppet är en viktig
            principfråga. Om man skall verka för jämställdhet är det ett grundläggande
            behov att man tillgodoser grundtryggheten för många som inte har
            haft en chans att komma in på arbetsmarknaden och som just nu
            är i behov av större ekonomisk hjälp än de för närvarande har.
          </note>
          <note>
            Vi kanske har talat färdigt om kontaktdagarna.
          </note>
          <note>
            Men jag tror nog, vilket Margit Gennser säger, att dessa bygger
            på ansvar. Ulla Johansson beskriver klassrum fulla med föräldrar
            endast vid en kort period, föräldrarna som sedan försvinner när
            lärarna behöver träffa dem. Det tycker jag är en något snedvriden
            beskrivning av föräldrars inställning till skolan. Jag menar att
            man ömsesidigt måste gripa sig an detta. Det behövs ett utökat
            samarbete mellan hem och skola, inte minst nu när vi har fått
            en ny skolorganisation som bygger på kommunala beslut. Jag skulle
            vilja se ett flexibelt utnyttjande, som även skall gälla privata
            omsorgsformer och privata alternativ av kontaktdagarna. Min fråga
            till Ulla Johansson är fortfarande: När tänker ni uppvärdera vård
            av eget barn?
          </note>
          <note type="speaker">
            Anf. 75 ULLA JOHANSSON (s):
          </note>
          <note>
            Herr talman! Jag trodde att Marianne Jönsson förstod att min
            taletid var slut. Jag var alltså inte ovillig att svara på hennes
            frågor.
          </note>
          <note>
            Jag tycker att socialdemokratisk familjepolitik har visat att
            vi värnar om våra barn och vården av våra barn. Vi har infört
            föräldraförsäkringen, förbättrat bostadstilläggen och barnbidragen,
            osv. för att vi på ett bra sätt skall kunna vårda våra barn.
          </note>
          <note>
            Ni kunde ha infört vårdnadsersättningen om den hade varit så
            angelägen. Men ni kanske också föll på ekonomin. Och har inte
            Marianne Jönsson upptäckt den försämring som skedde efter 1988,
          </note>
          <note>
            1989 och 1990 och hur vi har diskuterat åtstramningar av den
            ekonomiska politiken för att på nytt få tillväxt, bekämpa inflationen,
            hålla sysselsättningen i gång osv.? Om Marianne Jönsson inte har
            märkt detta tidigare kanske hon nu blev påmind om det.
          </note>
          <note>
            Hela vårt försäkringssystem bygger på inkomstbortfallsprincipen.
            Men för att de som inte hade någon inkomst att förlora vid barnsbörd,
            osv.
          </note>
          <note>
            infördes ett garantibelopp. Detta har höjts, men det har inte
            höjts tillräckligt. Vi har diskuterat detta, men vi måste prioritera.
            Först måste vi ställa frågan: Vad skall vi göra först inom familjepolitikens
            område?
          </note>
          <note>
            Om Margit Gennser har uppfattat att jag har sagt att de sämre
            ställda har mindre kärlek att ge till sina barn har hon missförstått
            mig. Det har jag inte påstått. Jag tror att alla i vårt land som
            under den senaste tiden har sett Raskens på TV har upplevt att
            de allra fattigaste också kan visa den största kärlek till sina
            barn. Men det är inte alltid som man har bakgrund, bildning och
            social skolning för att ta kontakt med läraren, eftersom läraren
            tidigare var en stor auktoritet som man nästan var rädd för. Det
            har vi övervunnit, och det är bra.
          </note>
          <note>
            När det gäller högstadieelever och även andra elever har vi infört
            ett kontaktsystem i skolan som gäller även fritiden. Det finns
            i dag något som heter kvartssamtal. De blir ofta både en halv,
            en hel och ett par timmar beroende på vilka problem barnen har.
            Dessa samtal sköts i skolorna av lärarna på fritiden. Och det
            är ett kontaktsystem som många gånger är mycket bättre, eftersom
            det är fråga om enskilda samtal och man kan tala rätt ut om det
            man behöver.
          </note>
          <note type="speaker">
            Anf. 76 MARGIT GENNSER (m):
          </note>
          <note>
            Herr talman! Först och främst ifrågasätter jag aldrig Ulla Johanssons
            goda vilja. Jag ifrågasätter aldrig människors goda vilja. Jag
            ifrågasätter ibland om de tänker rätt, i alla fall när jag använder
            mina kriterier.
          </note>
          <note>
            Jag är ledsen om vi talar förbi varandra. Men för mig är kärlek
            ofta att man tar ansvar. Det är därför jag tycker att man inte
            schablonmässigt skall säga att de som har det ekonomiskt sämre
            ställt inte kan klara av den här planeringen själv.
          </note>
          <note>
            Jag kanske inte har förstått det urspungligen, men jag vet att
            den svenska skolan längre tillbaka i tiden var en skrämmande företeelse.
            Jag har själv inte dessa upplevelser. Men det är faktiskt länge
            sedan, och dagens föräldrar har gått i en helt annan skola.
          </note>
          <note>
            Jag tror därför inte att vi behöver hänga oss kvar i detta minne.
            Det är därför som jag tror att vi kan släppa på dessa principer.
          </note>
          <note>
            När det gäller ekonomin, där våra samtal delvis börjar och slutar
            i dag, har socialdemokraterna nu försökt att ta sitt ansvar. Men
            när socialdemokraterna var i oppositionsställning, och det är
            faktiskt då som ansvarskänslan visas ännu mer, tog de inte sitt
            ansvar. Det finns faktiskt gränser för hur populistisk politik
            man får bedriva.
          </note>
          <note>
            Är det något som jag skall anklaga socialdemokraterna för är
            det att de kanske inte hjälpte till i en svår ekonomisk situation
            på den tiden. Men vi moderater har varit mycket ärliga i detta
            sammanhang och alltid försökt anvisa andra vägar som inte skulle
            skada ekonomin. Det tycker jag att man skall hålla oss räkning
            för.
          </note>
          <note type="speaker">
            Anf. 77 MARIANNE JÖNSSON (c):
          </note>
          <note>
            Herr talman! Vad vi diskuterar, Ulla Johansson, är fördelningspolitik.
            Vi tycker att den orättvisa fördelningen mellan barnfamiljerna
            fortsätter genom föräldraförsäkringen. En del familjer får 60
          </note>
          <note>
            kr. per dag. Det är detta belopp som vi vill höja till
          </note>
          <note>
            100 kr. Det är det som vi nu har diskuterat en stund.
          </note>
          <note>
            Familjer med höga inkomster kan däremot få en ersättning på 595
            kr. per dag. Vi tycker att man skall stanna upp och jämna ut detta
            litet grand. Vi ser nämligen detta som en fördelningsfråga.
          </note>
          <note>
            Även beträffande vårdnadsersättningen kontra den omsorg som fås
            i samhällets regi i övrigt kombinerad med föräldraförsäkringen
            är det fråga om en fördelning. Vi ser hur många familjer får ordna
            sin barnomsorg på egen hand. Utbyggnaden av barnomsorgen har inte
            blivit så lyckad som man hade tänkt sig, och många står i kö.
            Man kan också ha egna önskemål om hur man vill ordna denna omsorg.
            260 621 barn står utanför barnomsorgen.
          </note>
          <note>
            Det är barn från ett år och upp till skolåldern. Vi tycker att
            detta är ett stort problem, och det är också ett regionalt problem.
            Vi menar att man skulle komma till rätta med det genom de tre
            borgerliga partiernas förslag till ett nytt system för familjepolitiken.
          </note>
          <note type="speaker">
            Anf. 78 ULLA JOHANSSON (s):
          </note>
          <note>
            Herr talman! Om det är Marianne Jönssons avsikt att förändra
            socialförsäkringssystemet så att det inte skall bygga på inkomstbortfallsprincipen
            kan jag inte bli överens med henne.
          </note>
          <note>
            När det gäller barnomsorgen kunde många kommuner ha tagit del
            i barnomsorgsutbyggnaden på ett mycket tidigare stadium. Då hade
            fler barn haft plats i den i dag.
          </note>
          <note type="speaker">
            Anf. 79 MARIANNE JÖNSSON (c):
          </note>
          <note>
            Herr talman! Jag menar att vi för närvarande skall ligga stilla
            i fråga om detta, men att garantibeloppet skall höjas till 100
            kr. Därmed har jag inte sagt något om att vi skall gå ifrån inkomstbortfallsprincipen.
            Jag vill emellertid att fördelningen skall vara sådan att den
            övre nivån ligger still, men att den nedre nivån höjs. Det är
            min och mitt partis principiella ståndpunkt i denna fråga.
          </note>
          <note type="speaker">
            Anf. 80 ULLA JOHANSSON (s):
          </note>
          <note>
            Herr talman! Det som Marianne Jönsson nu sade visar att hon vill
            förändra systemet genom att ha ett tak när det gäller ersättningarna.
            Det går vi inte med på. Det finns ändå ett tak i form av ett visst
            antal basbelopp.
          </note>
          <note>
            Överläggningen om avd. 2 var härmed avslutad.
          </note>
          <note>
            Avd. 3 Pensioner m.m.
          </note>
          <note>
            (avsnitt IV i utskottets hemställan)
          </note>
          <note type="speaker">
            Anf. 81 MARGIT GENNSER (m):
          </note>
          <note>
            Herr talman! I detta avsnitt skall vi än en gång i dag diskutera
            pensionsfrågorna. Detta tyder på att något brister i systemen.
          </note>
          <note>
            I konjunkturrådets rapport, Sverige vid vändpunkten, konstateras
            att ATP-systemet bygger på tre fundamentala principer, nämligen
            att det är obligatoriskt, att det är ett fördelningssystem och
            att det inte är auktuariskt, dvs. inte försäkringsmässigt uppbyggt.
            Man konstaterar vidare att ATP-systemet är i kris -- eller rättare
            sagt att det är en vida spridd uppfattning att ATP-
          </note>
          <note>
            systemet är i kris. Det finns debattörer som anser att denna
            kris beror på demografiska förhållanden.
          </note>
          <note>
            Men som konjunkturrådet konstaterar klarar alltid ett ändamålsenligt
            försäkringssystem demografiska och också andra ekonomiska förändringar.
          </note>
          <note>
            Premierna anpassas helt enkelt successivt.
          </note>
          <note>
            Problemet inom ATP-systemet ligger således på ett annat plan.
            Avgiftsnivån bygger på prognoser om tillväxt inom ekonomin. Är
            tillväxten obefintlig fungerar inte systemet, åtminstone inte
            i längden.
          </note>
          <note>
            Naturligtvis kan man höja avgifterna, men eftersom ATP-avgifterna
            måste sägas vara skatter leder detta till ökade skattekilar och
            en broms, inte minst enligt pensionsberedningen, på tillväxten.
          </note>
          <note>
            Jag antar att Ingegerd Elm håller med mig i detta sammanhang,
            eftersom hon satt med i pensionsberedningen och inte har reserverat
            sig på den punkten där detta sägs på s. 71--75.
          </note>
          <note>
            Problemet är således att det numera finns mycket svaga kopplingar
            mellan den enskildes inbetalningar och pensionsförmåner.
          </note>
          <note>
            Om kopplingen är stark, dvs. om varje inbetalad krona slår igenom
            på det i framtiden utfallande individuella pensionsbeloppet, kan
            varje premiehöjning som beror på förändrade demografiska eller
            ekonomiska faktorer genomföras i stort sett utan problem.
          </note>
          <note>
            Kopplingen är faktiskt mycket svag i dagens ATP-
          </note>
          <note>
            system. Cirka två tredjedelar av de yrkesverksamma befinner sig
            utanför de 15 bästa åren. Det ger ett mycket svagt samband mellan
            avgifter och förmåner. Vidare kommer av den resterande tredjedelen
            kanske ca 10 % att ligga ovanför 7,5 basbelopp. Sammantaget innebär
            detta att mellan 75 och 80 % av dem som via arbetsgivaren betalar
            ATP-avgift i realiteten betalar till 70--80 % enskatt. Det är
            inte att undra på att förtidspensioneringarna har tagit en sådan
            fart i dagens läge. Det finns ju incitament att bli förtidspensionär
            bara man i stort sett har klarat av de femton bästa åren. 30 %
            av våra samlade pensionskostnader går enligt prognoser för kostnaderna
            1990/91 till förtidspensioner. Jag måste säga att jag faktiskt
            blev skakad av denna siffra.
          </note>
          <note>
            Inget av denna analys finns i utskottets betänkande och för övrigt
            egentligen inte heller i pensionsberedningen. Varför? Man vill
            kanske inte ifrågasätta ATP-systemet, som har varit något av en
            symbol för socialdemokraterna. Men måste vi ändå inte fundera
            så att vi inte hamnar i en ohållbar situation längre fram. Varför
            är det så viktigt? Jo, för mig är det faktiskt någonting heligt
            att
          </note>
          <note>
            ''intjänade pensionsrätter'' är oantastbara, något som jag mycket
            ofta har framhållit i denna kammare. Jag tänker faktiskt läsa
            litet ur en bok.
          </note>
          <note>
            Författaren Bröms skriver så här i sin bok Ur askan av ATP:
          </note>
          <note>
            ''Den kultur av vital beslutsmässighet som behövs inom samhällslivets
            flesta områden bör helst inte få slå igenom när det gäller pensionerna.
          </note>
          <note>
            Anledningen är enkel. De människor som berörs har nämligen inte
            en chans att med egna insatser korrigera eventuella politiska
            ingrepp i deras ekonomiska försörjning. När man väl blivit pensionär
            är ens möjligheter att med arbete och sparande planera sin återstående
            livsinkomst i stort sett uttömda.''
          </note>
          <note>
            Där är min, Bröms och många andras motivering för att pensioner
            måste vara oantastbara.
          </note>
          <note>
            I våra reservationer 42 och 49 tar vi upp en strategi, som kan
            användas för att få ett bättre system. Nu vill jag inte sticka
            under stol med att det finns andra modeller. Bröms har presenterat
            en modell och juridikprofessorn Peter Ferrara i USA har presenterat
            en annan. De är litet olika, men det finns också stora likheter.
            Dess värre tycker jag att pensionsberedningen här har varit svag.
          </note>
          <note>
            I reservation 42 skriver vi att folkpension och pensionstillskott
            kan sammanföras till en grundpension och att endast förvärvsinkomster
            över motsvarande nivå och upp till nuvarande tak,
          </note>
          <note>
            7,5 basbelopp, skall kunna grunda rätt till ATP. I
          </note>
          <note>
            takt med att realinkomstnivån höjs bör också golvet höjas. Trycket
            på ATP skulle minska och inkomster över taket i växande utsträckning
            skulle kunna skyddas genom försäkringar byggda på premiereservmodellen.
            Detta skulle minska skattekilarna och göra oss allt mindre negativt
            påverkade av demografiska och ekonomiska förändringar, precis
            som konjunkturrådet hävdar.
          </note>
          <note>
            I reservation 49 skriver vi att det vid en förändring av pensionssystemet
            måste vara ett mål att inte skapa instabilitet. Det måste också
            vara oantastbart. En väg att underlätta förändringar är att uppmuntra
            privat försäkringssparande.
          </note>
          <note>
            Familjernas pensionssparande måste vidare delas rättvist. Ingen
            tilläggsavgift till ATP skall betalas över 7,5 basbelopp. Skatteandelen
            i ATP-systemet måste helt enkelt minska. Det nuvarande pensionssystemet
            är som framhållits minst sagt oantastbart. Vi har förändringar
            av änkepensionen i minnet. Basbeloppet, som är en stomme i pensionssystemet
            ändras allt, för ofta när det gäller reglerna. Jag vill inte sticka
            under stol med att nästan alla politiska partiers företrädare
            har litet grand dåligt samvete. Man skall också kunna lära sig
            av de misstag som man har gjort. Ursprungligen räknades basbeloppet
            ut månadsvis, sedan halvårsvis och nu årsvis. Reglerna har ändrats.
          </note>
          <note>
            Oljepriserna undantogs. Den gången ledde det faktiskt till att
            pensionärerna fick det bättre, men det var nog inte uträkningen.
            Basbeloppet urholkades genom devalveringseffekten, men återställandet
            raderade ju inte bort problemen.
          </note>
          <note>
            Basbeloppet har nu urholkats i samband med skatteomläggningen.
            Detta har inneburit att basbeloppet räknas upp motsvarande en
            inflation på 6 %. Att detta skapar problem när basbeloppet nu
            räknas upp i efterskott säger sig självt. Det var ju detta som
            diskuterades i morse.
          </note>
          <note>
            Jag kräver inte i dag att vi skall gå tillbaka till en korrekt
            basbeloppsberäkning, men jag kräver att vi skall redovisa de försämringar
            som vi gör och som vi har gjort. Jag tycker att folk bör få veta
            hur politikerna, och nu regeringen, har skött den ekonomiska politiken.
            I dag har vi Kjell-Olof Feldts skrivna ord på att det i nuläget
            faktiskt är regeringens politik som har lett till betydande ekonomiska
            problem. Man kan ifrågasätta superdevalveringen. Gör vi inte det
            kan vi alla fall komma överens om att eftervården sköttes mycket
            dåligt. Hade vi handlat bättre hade vi inte behövt de brandkårsutryckningar
            som vi diskuterat.
          </note>
          <note>
            Jag tror att det med tanke på politikernas anseende är nödvändigt
            med en ärlig redovisning. Därför har vi skrivit en reservation.
            Vi vill ha ett okorrigerat basbelopp. Det skall vara lätt för
            folk att se vad försäkringen skulle ha gett om de utlovade löfterna
            hade hållits. Jag har alltid undrat över varför man inte vill
            redogöra för sådant. På butikshyllorna får det inte stå något
            pris, utan priset måste stå på varan för att man lättare skall
            kunna se vad det kostar. Detta krävs t.o.m. i lag. Men på ett
            mycket viktigare område säger vi att det inte är så nödvändigt
            med information. Detta är enligt min mening allvarligt. Det är
            hyckleri. Men jag är en naiv politiker som tror att man måste
            tala om hur det är, även om det är fråga om dåliga nyheter. Det
            är den här typen av principer -- principer om anständighet --
            som ligger bakom den teknokratiska reservationen om okorrigerat
            basbelopp.
          </note>
          <note>
            Genom avskaffandet av änkepensionen -- jag varnade för effekterna
            -- har frågan om kvinnans pensionsrättigheter kommit upp på dagordningen,
            och det behövs. Kvinnor har sämre pensionsrättigheter än män och
            kommer att ha det en lång tid framöver. När änkepensionen inte
            längre finns är det nödvändigt att underlätta för familjerna att
            fördela pensionssparandet på ett rättvist sätt. Vid bodelning
            bör den stora förmögenhetstillgång som intjänad pensionsrätt utgör
            beaktas. Det är en fråga för lagutskottet. Jag tycker att frågan
            har fallit framåt. 15--30-
          </note>
          <note>
            årsreglerna i nuvarande system är nödvändiga med hänsyn till
            kvinnorna. Skulle vi gå över till ett helt annat system med långa
            övergångstider och frivillighet, skulle det bli på ett annat sätt.
          </note>
          <note>
            Pensionsberedningen har uttalat så stor sympati för
          </note>
          <note>
            20--40-årsregeln att jag tycker att det är viktigt att säga att
            en sådan förändring absolut inte är acceptabel i det nuvarande
            systemet.
          </note>
          <note>
            Sen kommer jag in på detaljer. Vårdår måste anmälas till försäkringskassan.
            I reservation 61
          </note>
          <note>
            finns det ett krav på att det skall kunna ske automatiskt. Jag
            förstår inte varför detta inte är möjligt, varför man inte vill
            det. Det finns faktiskt modern datateknik. Jag skall inte tolka
            ointresset, men jag har mina misstankar.
          </note>
          <note>
            Förtidspensioneringen innebär många stora problem, men det är
            inte dessa som vi diskuterar i dag. Här rör det sig mera om detaljfrågor.
            I
          </note>
          <note>
            reservation 65 konstateras att vi i sjukförsäkringen har en fjärdedels
            sjukpenning, medan det i förtidspensioneringen finns endast tre
            graderingar:
          </note>
          <note>
            hel, tre fjärdedelar och en halv. Jag tycker att det vore logiskt
            med parallella regler. I betänkandet finns det ingen förklaring
            till varför utskottsmajoriteten säger nej. Pensionstillskottet
            till förtidspensionärer har försämrats. I höstas frångicks principen
            att förtidspensionärer skall ha dubbelt pensionstillskott. Vi
            ogillade principändringen då och gör det fortfarande. Vi tar upp
            vårt förnyade krav i reservation 66.
          </note>
          <note>
            Kvinnor -- för det gäller nästan alltid kvinnor -- som vårdat
            ett svårt sjukt och handikappat barn får ett särskilt pensionstillägg.
            När reglerna kom fastställde man utgångsåret till 1962 -- något
            ologiskt egentligen, eftersom ATP ju började 1960.
          </note>
          <note>
            Det finns inga problem om man vill ändra denna regel. Det gäller
            en mindre, väl avgränsad grupp vars insats är väl dokumenterad.
            I det här fallet bör principer, vilket jag hävdat i andra sammanhang,
            kunna vika. Dessa kvinnor som har tagit ett större ansvar för
            en medmänniska, ett barn, än de flesta av oss andra som har haft
            tur behövt göra bör faktiskt behandlas med erkänsla. Det är vårt
            motiv och det stämmer väl överens med våra grundläggande principer
            för socialförsäkringen.
          </note>
          <note>
            Även i reservation 71 behandlas det särskilda pensionstillägget.
            För att få ett sådant behöver man ha tio vårdår. Nio ger inget.
            Tröskeleffekter är alltid av ondo. De upplevs som orättvisa. I
            det här fallet är de stötande. Regeringen borde snarast lägga
            fram ett förslag som raderar ut denna orättvisa mot en svårt drabbad
            grupp.
          </note>
          <note>
            KBT betyder mycket för de pensionärer som endast har folkpension
            och pensionstillskott eller en mindre ATP. Problemen med KBT har
            vuxit.
          </note>
          <note>
            Orsakerna till detta är en inflationsdrivande skatteomläggning
            och en havererad bostadspolitik.
          </note>
          <note>
            Frågan har således många aspekter. Även kommunernas självstyrelse
            och skötsel av den egna ekonomin kommer in här. Därför måste en
            parlamentarisk utredning tillsättas. Vi kräver en sådan i reservation
            77.
          </note>
          <note>
            Förmögenhetsinnehav påverkar KBT. Detta gäller inte längre för
            fastigheter och bostadsrätter. Här har moderaternas och även andra
            partiers envishet gett resultat. Men fortfarande påverkar andra
            förmögenhetstillgångar KBT och även det extra skatteavdraget.
            Det innebär att vissa pensionärer möter Pomperipossaeffekter på
            en helt stötande nivå. Det finns endast ett enkelt sätt att lösa
            problemet och det är att över huvud taget inte beakta förmögenhetsinnehavet.
          </note>
          <note>
            Det är viktigt att ett sådant förslag kommer fram.
          </note>
          <note>
            Effekterna är nu så stötande att dess värre alla politiker --
            inte endast de som är skyldiga till oformligheterna -- får litet
            skamfilat anseende.
          </note>
          <note>
            Detta är orättvist, men så är verkligheten. Vem är det då som
            vinner mest på regeringens envishet?
          </note>
          <note>
            Inte är det statskassan, utan det är populister som går under
            mottot ''drag under galoscherna''. Här vilar ett tungt ansvar
            på regeringen och utskottsmajoriteten.
          </note>
          <note>
            Jag har tidigare sagt att det skall löna sig att arbeta.
          </note>
          <note>
            Det skall då omvänt aldrig löna sig att inte arbeta.
          </note>
          <note>
            I den civila försäkringsrätten tillåts inte överförsäkring. Även
            om jag försäkrar ett fallfärdigt hus för 2 milj. kr. och betalat
            premier, får jag inte ut mer än det verkliga värdet. Men i delpensioneringen
            ger man överkompensation.
          </note>
          <note>
            Det är inte ekonomiskt rationellt och det är inte bra ur incitamentsynpunkt.
            Kompensationsnivån i delpensioneringen skall vara 50 %. Jag tror
            att
          </note>
          <note>
            Feldt håller med mig även här. Jag har en sådan minnesbild av
            alla hans uttalanden de sista dagarna.
          </note>
          <note>
            Detta är vårt krav i reservation 81.
          </note>
          <note>
            Herr talman! Moderata samlingspartiet står naturligtvis bakom
            alla reservationer med våra namn i detta betänkande. För att underlätta
            voteringarna har jag dock endast yrkat bifall till reservationerna
            17 och 28 i föräldraförsäkringsdelen samt i pensionsavsnittet
            reservationerna 42 och 78.
          </note>
          <note type="speaker">
            Anf. 82 BARBRO SANDBERG (fp):
          </note>
          <note>
            Herr talman! I olika åldrar sätter människor upp olika mål. I
            ungdomen kan man ännu välja och drömma. I mogen ålder står arbetet
            i centrum, samtidigt som familj och vänner bildar livets intima
            närmiljö.
          </note>
          <note>
            I samband med pensionen inträder det lagstadgade uppbrottet från
            ett yrkesaktivt liv. Traditioner och attityder i samhället innebär
            att ålderdomen oftast ses som ett återtåg från livet, en scen
            som skall lämnas med värdighet. Men pensionsåldern är inte någon
            biologisk gräns. För många pensionärer återstår en tredjedel av
            vuxenlivet, och glädjande nog har allt fler pensionärer fått ett
            allt friskare och mera vitalt liv.
          </note>
          <note>
            I ett rättfärdigt samhälle måste de gamla ha rätt till ekonomisk
            trygghet, fungerande omvårdnad och en högklassig sjukvård. Strävan
            att garantera en trygg och rejäl pension har varit vägledande
            för liberaler i Sverige under en lång följd av år -- ända sedan
            en liberal regering drev igenom införandet av en allmän folkpension.
          </note>
          <note>
            I några motioner föreslås en höjd grundpension. Vi kan för vår
            del instämma i denna önskan att samordna förmåner och undvika
            särregler för pensionärer, vilket förslagen är uttryck för. En
            helt avgörande svaghet är att en grundpension av det slag som
            centern föreslår innebär ökade utgifter med minst 10 miljarder
            kronor, som det inte finns någon finansiering för. Det är därmed
            i praktiken omöjligt att i dag genomföra grundpensionen i den
            form som nu föreligger i förslaget.
          </note>
          <note>
            För att förbättra de ekonomiska villkoren för de i dag mest utsatta
            pensionärerna har vi för folkpartiet libernas del reserverat oss
            till detta betänkande för införandet av enhetliga regler för
          </note>
          <note>
            KBT i hela landet. Det skulle innebära betydande förbättringar
            för pensionärer i kommuner där bidragsreglerna är mindre generösa.
          </note>
          <note>
            I det här betänkandet behandlas också det särskilda pensionstillägget,
            som utgår till föräldrar som under lång tid vårdat sjukt eller
            handikappat barn.
          </note>
          <note>
            Det var den reform som Ingvar Carlsson lovade en förälder i förra
            valrörelsen. Nu har ju den pappan och många andra blivit besvikna.
            Det var meningen att pensionstillägget skulle kompensera föräldrar
            som på grund av denna vård gått miste om förvärvsinkomster och
            därmed fått låg ATP eller ingen ATP alls. Verkligheten visar nu
            att det är mycket få som uppfyller de hårda krav som ställs.
          </note>
          <note>
            T.ex. visar det sig att om barnet varit i skolan eller på ett
            dagcenter så är föräldern diskvalificerad.
          </note>
          <note>
            Men alla barn, även handikappade barn, har skolplikt i Sverige.
            Det är ungefär 180 skoldagar på ett år. Om en förälder skulle
            få några timmar per dag under dessa 180 dagar för att göra något
            annat eller kanske t.o.m. vila upp sig för att klara resten av
            dygnet, kan det väl inte ha varit lagstiftarens mening att föräldern
            skulle mista sitt pensionstillägg. Det skall bli intressant att
            höra hur
          </note>
          <note>
            Ingegerd Hjelm vill förklara detta.
          </note>
          <note>
            Under en följd av år har vi motionerat om delning av pensionspoäng
            mellan makar. Frågan om delning är intressant och förtjänar att
            övervägas ytterligare. Det kan inte komma i fråga att införa en
            tvångsvis delning av redan intjänade ATP-
          </note>
          <note>
            poäng. Den statliga pensionsberedningen, som nyligen har avslutit
            sitt arbete, har konstaterat att möjligheten att dela poäng är
            behäftad med flera svårigheter. I avvaktan på att frågan löses
            bör makar frivilligt kunna avtala att de samlade pensionsrättigheterna
            som intjänats under äktenskapet skall kunna delas. Denna fråga
            bör närmare utredas tillsammans med andra möjliga lösningar.
          </note>
          <note>
            En annan fråga som också har stor betydelse för kvinnor är rätten
            att tillgodoräkna sig ATP-poäng för vård av egna barn under tre
            år. Denna rätt infördes 1982. De kvinnor som i dag närmar sig
            pensionsåldern och som har varit hemma med barn före denna reforms
            ikraftträdande får många gånger inte fullt antal år för full pension.
            Det är därför ett rättvisekrav att de kvinnor som sedan
          </note>
          <note>
            ATP-systemet infördes vårdat egna barn nu får rätt att retroaktivt
            ansöka om att få tillgodoräkna sig
          </note>
          <note>
            AtP-år enligt de regler som nu gäller. Frågan om hur rätten till
            vårdår skall tillgodoses bör utredas.
          </note>
          <note>
            Även i framtiden kommer många kvinnor troligen att välja deltidsarbete
            under kortare eller längre tid. Även en del män kommer att arbeta
            deltid.
          </note>
          <note>
            Alla som omfattas av vår allmänna försäkring bör därför regelbundet
            få information om hur många pensionspoäng vederbörande har. Många,
            främst kvinnor, blir både chockade och besvikna när de ett antal
            år före pensioneringen får besked om sin kommande pension. Hemarbete
            och deltidsarbete, ofta i kombination med låg lön, medför att
            de får besked om en låg pension. Pensionsförsäkringar kan ofta
            vara ett nödvändigt komplement för dem som haft låg lön, deltidsarbete
            och hemarbete under långa perioder. Men stora grupper är fortfarande
            omedvetna om vilka konsekvenser den förkortade arbetstiden ger
            för den framtida pensionen. Därför är det viktigt att alla får
            regelbunden information om detta, för att eventuellt kunna bedöma
            värdet av att säkerställa en någorlunda acceptabel pension genom
            att komplettera med en pensionsförsäkring.
          </note>
          <note>
            Ett enkelt sätt att redovisa vars och ens intjänade
          </note>
          <note>
            ATP-poäng kan vara att redovisa dem på den slutliga skattsedeln,
            som kommer varje år i december.
          </note>
          <note>
            Till sist, herr talman, vill jag utttrycka min tillfredsställelse
            med att utskottet kunnat ena sig om att neurosedynskadade inte
            längre skall behöva räkna in ersättningen från neurosedynskadefonden
            vid beräkning av KBT.
          </note>
          <note>
            Jag vill yrka bifall till reservationerna 71 och 75.
          </note>
          <note>
            Givetvis står folkpartiet bakom övriga reservationer med folkpartinamn.
          </note>
          <note type="speaker">
            Anf. 83 KARIN ISRAELSSON (c):
          </note>
          <note>
            Herr talman! För oss i centerpartiet är det en grundläggande
            och central uppgift för samhället att garantera alla människor
            en grundtrygghet. Vi anser att pensionssystemet skall medverka
            till att så blir fallet. Det skall ge utrymme för valfrihet och
            livskvalitet för den äldre generationen.
          </note>
          <note>
            Pensionssystemet är faktiskt vårt största fördelningssystem,
            och syftet med detta är att skapa likvärdiga levnadsbetingelser
            för dels den yrkesverksamma gruppen, dels pensionärerna.
          </note>
          <note>
            ATP-pensionen skulle innebära en större trygghet för den som
            har arbetat i mer än 30 år och som har en inkomst som är så pass
            hög att den överstiger ett basbelopp med 100 kr. Många svenska
            pensionärer har blivit rejält besvikna över att ATP-pensionen
            inte har givit dem en bättre ekonomi än de skulle ha haft med
            folkpension, pensionstillskott och kommunalt bostadstillägg. Från
            Sveriges
          </note>
          <note>
            Pensionärsförbund anför man att det med en pension som uppgår
            till 3,5 ATP-poäng inte blir någon förbättrad situation.
          </note>
          <note>
            Krånglet med det kommunala bostadstillägget, för att inte tala
            om krånglet med det nu beslutade särskilda bostadstillägget och
            marginaleffekterna av nu gällande skatteregler, har också bidragit
            till att pensionärerna är besvikna. Ränteinkomster från sparkapital
            över 100 000 beskattas hårt. Inom vissa inkomstgrupper får man
            betala skatten med medel från pensionen. Detta drabbar främst
            kvinnor.
          </note>
          <note>
            Vi i centerpartiet har under de senaste åren fört fram kravet
            på en grundpension, innebärande att alla dessa förmåner slås samman
            och får utgöra en grundpension. I dagens penningvärde skulle den
            enligt våra beräkningar utgöra ca 100 000 kr. för en ensamstående.
            Med en sådan grundpension skulle administrationen minskas och
            målet för socialförsäkringarna kunna uppnås. Målet är alltså att
            komma fram till en enkel och lättöverskådlig försäkring, som också
            innebär en rättvis fördelning.
          </note>
          <note>
            För den som har utfört vårdarbete i hemmet skulle en grundpension
            innebära en erkänsla för detta arbete. De många komplikationer
            som har blivit följden av skatteomläggningen skulle inte ha uppkommit.
            Genom enkelheten skapas också överskådlighet. Alla som har låg
            pension skulle få en bättre situation jämfört med vad som gäller
            i dag. Ingen skulle få det sämre enligt grundpensionsförslaget.
          </note>
          <note>
            T.o.m. socialdemokrater i ledande ställning på finansdepartementet
            har anammat vår idé. Nu återstår det att övertyga övriga i regeringskansliet
            om att vårt förslag, om det förverkligas, är lösningen på många
            av de problem som regeringen har när det gäller fördelningsfrågor.
          </note>
          <note>
            400 000 pensionärer saknar i dag ATP-poäng.
          </note>
          <note>
            Många av dessa, främst kvinnor, saknar ATP-
          </note>
          <note>
            poäng därför att de har ägnat sina liv åt att vårda barn eller
            andra närstående. Genom den starka kopplingen till förvärvsarbete
            har kvinnorna generellt sett en svagare ställning inom pensionssystemet.
            Andelen kvinnor är störst när det gäller dem som enbart har folkpension
            och pensionstillskott. Många lever dessutom under knappa ekonomiska
            omständigheter. Tryggheten saknas i dagens pensionssystem.
          </note>
          <note>
            Skatteomläggningen gynnade höginkomsttagarna bland pensionärerna,
            medan de som har låg pension har fått en sämre situation -- ett
            föga hedrande resultat för en socialdemokratisk regering.
          </note>
          <note>
            Tyvärr får vi inte stöd när det gäller vårt förslag till grundpension.
            Utskottet vill inte ens att förslaget utreds vidare. Det är synd.
            Naturligtvis kan den kostnadsökning som förslaget innebär också
            diskuteras. Beroende på vilken modell man vidareutvecklar och
            vilka nivåer man lägger förslaget på i ett inläggningsskede kan
            också behovet av extra resurser reduceras. Men om man ser till
            den närmaste tioårsperioden, är även ett förslag med en grundpension
            om 100 000 kr. i det närmaste kostnadsneutralt. Om vi hade förändrat
            arbetsskadeförsäkringen och infört en arbetsgivarperiod i sjukförsäkringen,
            hade det funnits utrymme för en reform av den typ som centerpartiet
            har föreslagit.
          </note>
          <note>
            För undantagandepensionärerna lyckades ju centerpartiet efter
            många år driva fram ett beslut som innebär en förbättrad situation.
            Vi vet att vi har rätt också när det gäller pensionsförmånerna.
          </note>
          <note>
            Grundpensionen kommer att bli verklighet. Den ger rättvisa beträffande
            kvinnorna, och den erbjuder möjligheter att utveckla försäkringar
            som ger den enskilde valfrihet i fråga om ytterligare pensionsstöd.
          </note>
          <note>
            Vårdår för vård av barn genomfördes under den borgerliga regeringsperioden.
            Tyvärr ges inte tillräcklig information till småbarnsföräldrar.
          </note>
          <note>
            Därför är inte alla medvetna om denna förmån. Vi i centerpartiet
            har under de senaste åren i motioner krävt en bättre information.
            Vi har dessutom krävt att vårdåren skall tillföras automatiskt
            och att de skall gälla retroaktivt. Det är endast när det gäller
            informationen som vi har lyckats vinna visst gehör för våra krav.
            Det är inte så, att vi är nöjda. Men vi har i alla fall drivit
            frågan och har nu kommit en bit på vägen.
          </note>
          <note>
            Vårdåren är betydelsefulla för den förälder som inte hinner få
            ihop sina 30 ATP-år. Detta gäller speciellt de kvinnor som nu
            är i 50-årsåldern. Dessa har i stor utsträckning för få år med
            inkomst för att kunna räkna med ett tillräckligt underlag för
            en framtida rätt till full pension. Med vårt förslag till grundpension
            försvinner behovet av att räkna vårdår då grundpensionen uppgår
            till 3,5 ATP-
          </note>
          <note>
            poäng. Tyvärr är vi inte där ännu. Det betyder att vi fortsätter
            att driva kravet på vårdår när det gäller vård av barn. Jag har
            tidigare i dag talat om socialdemkraternas motvilja när det gäller
            att visa solidaritet med dem som har utfört arbete i hemmet med
            vård av närstående. Det kan gälla vård av barn. Men det kan lika
            väl gälla vård av sjuka äldre anhöriga. Det särskilda pensionstillskottet,
            som beslutades sedan statsministern i samband med ett telefonväkteri
            valåret 1988 hade lovat de föräldrar som vårdat handikappat barn
            en förbättrad ekonomi, har visat på stor njugghet. Möjligen fanns
            viljan att genomföra en reform. Men resultatet är en besvikelse.
            Många känner sig kränkta och lurade.
          </note>
          <note>
            Ett relativt stort antal ansökningar har inlämnats till försäkringskassorna
            av människor som vill få del av den utlovade förbättringen. Det
            har tyvärr visat sig att reglerna är så utformade att det är mycket
            få föräldrar, främst kvinnor, som är berättigade till detta särskilda
            pensionstillskott. Återigen har vi här ett vallöfte som inte har
            infriats. Sent kom förslaget och fel blev det, anser vi i centerpartiet.
          </note>
          <note>
            Att barn med skolplikt inte är hemmavid hela dagarna borde vara
            en självklarhet. Det borde inte leda till att föräldrarna förlorar
            rätten till denna inkomstförstärkning. Men lagen tolkas så snävt
            att dessa barns skoltid är skäl nog att avslå inlämnad ansökan.
          </note>
          <note>
            I riksförsäkringsverkets Allmänna råd 1990:6
          </note>
          <note>
            anges följande under rubriken Kortare avbrott i vården -- lägg
            märke till detta -- tiden för avbrott till några enstaka timmar,
            vilket måste anses vara en aning mindre restrektivt än någon eller
            några enstaka timmar, men mer restriktivt än några få timmar och
            väsentligt restriktivare än större delen av dagen.
          </note>
          <note>
            Enkla och lättfattliga är reglerna naturligtvis inte för hur
            man skall bedöma enstaka timmar -- eller hur?
          </note>
          <note>
            Reformen är alltså starkt begränsad, och den är inriktad på en
            mycket liten grupp föräldrar.
          </note>
          <note>
            Utskottet uttalar dock att man inom angivna ramar tillämpar vad
            som sägs i förarbetena på det sätt som är förmånligast för den
            enskilde. Om man använder sitt sunda förnuft är det möjligt att
            fler får tillgång till det särskilda pensionstillskottet. Nu överklagas
            dessa avslagsbeslut. Förhoppningsvis leder det till en ändrad
            praxis. Dessa föräldrar är väl värda en trygg pensionstid med
            tanke på deras vårdinsats. Vi i centerpartiet anser att vårdtidens
            längd måste minskas från tio år till ett år. I vår reservation
            föreslår vi att även föräldrar till barn som har fullgjort skolplikt
            skall få rätt till särskilt pensionstillskott.
          </note>
          <note>
            Här finns ytterligare ett exempel på särskilda bestämmelser,
            som är krångliga och byråkratiska och som inte skulle ha behövts
            om grundpensionen hade varit genomförd. Då hade dessa mödrar fått
            en grundpension, som inkluderade ersättning för den vård som de
            har utfört och som samhället ännu inte har visat någon uppskattning
            för.
          </note>
          <note>
            Frågan om stödet till handikappade utreds för närvarande. Vi
            i centerpartiet har i en motion, som har Marianne Jönsson som
            första namn, utvecklat våra krav på en handikappolitik som medför
            bättre möjligheter att leva ett normalt liv. När det gäller rätten
            till handikappersättning och bedömningen av denna kräver vi en
            mera likvärdig behandling över hela landet. Nu ingår även den
            frågan i handikapputredningens uppdrag. Av den anledningen nöjer
            vi oss med att avvakta förslag.
          </note>
          <note>
            Även de handikappade har fått en sämre ekonomisk situation genom
            skatteomläggningen.
          </note>
          <note>
            Service och vård har blivit mera kostsamma, och allt fler kommuner
            sparar in när det gäller hjälpen till gruppen handikappade. Det
            är en utveckling som måste förhindras. Normaliseringsarbetet måste
            fortgå.
          </note>
          <note>
            Herr talman! Med detta yrkar jag bifall till reservationerna
            43, 61 och 72.
          </note>
          <note type="speaker">
            Anf. 84 BARBRO SANDBERG (fp) replik:
          </note>
          <note>
            Herr talman! Karin Israelsson säger här att utskottet inte stöder
            centerns förslag om grundpension. Jag konstaterar då att inte
            heller pensionsberedningen har gjort det. Karin
          </note>
          <note>
            Israelsson nämner alla fördelar med det här pensionsförslaget.
            Men jag vill framhålla att det också finns väsentliga nackdelar.
            Dessa har Karin
          </note>
          <note>
            Israelsson inte nämnt i debatten i dag.
          </note>
          <note>
            Vidare konstaterar jag att Karin Israelsson vill ge sken av att
            centern har en finansiering när det gäller grundpensionen. Men
            i samband med den allmänpolitiska debatten för några månader sedan
            ställde Anne Wibble en fråga till Görel Thurdin i det här sammanhanget.
            Hon fick då svaret att det bara rörde sig om ett förslag och att
            det inte behövs någon finansiering när det gäller förslag. Möjligen
            har centern ändrat sig sedan dess.
          </note>
          <note type="speaker">
            Anf. 85 KARIN ISRAELSSON (c) replik:
          </note>
          <note>
            Herr talman! Om Barbro Sandberg hade läst vår motion och hemställan,
            skulle hon ha sett att det handlar om ett förslag som skall utredas.
            Det rör sig alltså inte om något färdigt förslag. Och om Barbro
          </note>
          <note>
            Sandberg dessutom hade lyssnat på mitt anförande, skulle hon
            ha hört att det finns en del finanseringskällor att ösa ur.
          </note>
          <note>
            Jag undrar vad det är som gör att Barbro Sandberg ser sig föranlåten
            att vara den som står för den starkaste kritiken mot vårt förslag
            om en grundpension. Även moderaterna har faktiskt börjat diskutera
            en form av grundpension, och det innebär kanske att vi i centern
            tillsammans med moderaterna kan komma fram till en lösning.
          </note>
          <note>
            Barbro Sandbergs inlägg här, som alltså får stöd av
          </note>
          <note>
            Anne Wibble, kan tolkas så, att ni är fullständigt nöjda med
            nuvarande pensionssystem och med det sätt på vilket pengarna fördelas.
            Men inte heller nuvarande pensionssystem är helt kostnadsneutralt.
            Det finns vinster att hämta i fråga om ett grundpensionssystem.
            Vi företräder de små människorna i pensionsfrågan. Jag tycker
            att det finns starka skäl att satsa på en grundpension, som ger
            människor den trygghet som de behöver. Om
          </note>
          <note>
            Barbro Sandberg och övriga i folkpartiet liberalerna tycker att
            det är värt att fortsätta med att lappa och laga det pensionssystem
            som vi har arbetat med -- jag tänker då inte minst på de beslut
            som vi har fattat i dag och på det som har framhållits i dagens
            debatt -- må ni få göra det. Men det här aktuella systemet är
            inte kostnadsfritt. Det innebär att det blir en hel del byråkrati.
            Vidare innebär det många orättvisor och stora oklarheter.
          </note>
          <note>
            Jag tycker att det finns all anledning att ta vårt förslag om
            en grundpension på allvar. Detta system kan byggas ut med frivilliga
            försäkringar som ger en god trygghet. dvs. som erbjuder större
            trygghet än vad grundpensionen kan göra.
          </note>
          <note type="speaker">
            Anf. 86 BARBRO SANDBERG (fp) replik:
          </note>
          <note>
            Herr talman! Det står i reservation 43:
          </note>
          <note>
            ''Utskottet anser att regeringen bör lägga fram förslag om en
            förstärkt grundpension i enlighet med dessa riktlinjer.'' vi har
            ju begärt att förslag skall läggas fram.
          </note>
          <note>
            Sedan vill jag säga att folkpartiet värnar givetvis om de sämst
            ställda pensionärerna och menar att vi skall ha ett bra pensionssystem.
            Det vi vänder oss emot i centerns förslag till grundpension är
            förhållandet att det gynnar en viss kategori pensionärer. Vi anser
            att när ett nytt system skall träda i kraft bör det vara rättvist.
            Men här gynnar man t.ex. pensionstagare som har låga boendekostnader,
            alltså de som bor i egna fastigheter eller jordbruksfastigheter
            med låga lån, medan pensionärer som bor i lägenhet med hög hyra
            inte kommer att få full kompensation utan får det sämre än vad
            det har i dag. Vi har därför sagt angående KBT att det för närvarande
            är viktigare att se till att kommunerna blir skyldiga att betala
            ut
          </note>
          <note>
            KBT enligt enhetliga regler i hela landet.
          </note>
          <note type="speaker">
            Anf. 87 KARIN ISRAELSSON (c) replik:
          </note>
          <note>
            Herr talman! Jag tycker att det finns så pass många stora fördelar
            i ett grundpensionssystem, att det måste överväga om enstaka pensionärer
            skulle få det litet bättre än vad de har i dag. De stora grupperna
            som får det bättre är kvinnorna som i dag lever på väldigt låg
            pension och där man inte erkänner det vårdarbete som de utför
            med bl.a.
          </note>
          <note>
            handikappade barn, något som ju ligger Barbro
          </note>
          <note>
            Sandberg väldigt varmt om hjärtat.
          </note>
          <note>
            Det sägs att systemet skulle missgynna människor med höga boendekostnader.
            Men det gäller människor som redan i dag har en hög boendekostnad
            som inte täcks ens av det högsta
          </note>
          <note>
            KBP. De får i alla fall inte en försämrad situation.
          </note>
          <note>
            Ingen får en försämrad situation med en grundpension, men övervägande
            delen får ett bättre pensionsskydd. Det tycker jag finns all anledning
            att arbeta för. Vi prioriterar olika delar i vår politik, vi i
            centerpartiet jämfört med folkpartiet liberalerna. Vi från vår
            sida driver det här kravet väldigt starkt. Vi är helt övertygade
            om att vi skall kunna hitta möjligheter att finansiera det här
            förslaget. Det ger enkelhet och rättvisa.
          </note>
          <note>
            Om man vill ha KBT är det ingenting som hindrar kommunerna, om
            det skulle vara nödvändigt, att ge ett särskilt bostadsstöd. Vi
            vet också att om man är medveten om att vissa tillägg och ersättningar
            utges om kostnaderna är höga, brukar också kostnaderna stiga och
            fyller ut precis det utrymme där samhället träder in och täcker
            de extra kostnaderna. Så är det också i det nuvarande KBT-systemet.
            Jag antar att många av hyresvärdarna är medvetna om hur högt
          </note>
          <note>
            KBT som utbetalas och därför tar ut en hyra som helt täcker KBT-delen.
          </note>
          <note>
            Vi har diskuterat vårt förslag med många.
          </note>
          <note>
            Pensionsberedningen har varit mycket intresserade av det, och
            jag tror att många som har suttit i pensionsberedningen delar
            min uppfattning om enkelhet, överskådlighet och minskad byråkrati.
          </note>
          <note>
            Tredje vice talmannen anmälde att Barbro
          </note>
          <note>
            Sandberg anhållit i protokollet få antecknat att hon inte ägde
            rätt till ytterligare replik.
          </note>
          <note type="speaker">
            Anf. 88 MARGÓ INGVARDSSON (v):
          </note>
          <note>
            Herr talman! Vi började dagens debatt med att diskutera situationen
            efter skatteomläggningen för låginkomstpensionärerna. Nu skall
            vi avsluta vår del av debatten med att diskutera pensionssystemet
            i stort. Uppdelningen gör att det är svårt att undvika att det
            blir en del upprepningar av morgonens debatt. Själv tänkte jag
            börja med att diskutera det som ligger till grund för pensionsberäkningen,
            dvs. basbeloppet, fastän jag är medveten om att detta diskuterades
            i morse. Då hade jag så mycket annat att ägna mig åt att jag inte
            fick möjlighet och tid att ta upp det i mina inlägg.
          </note>
          <note>
            Det är alltså ytterligare en följd av skatteomläggningen att
            basbeloppet för i år och nästa år inte kommer att räknas upp efter
            alla prishöjningar. Regeringen har tillsammans med folkpartiet
            beslutat att dra ifrån de höjningar som är en följd av ökade indirekta
            skatter som skall finansiera skatteomläggningen. Regeringen och
            folkpartiet menar att om detta fick slå igenom på basbeloppet,
            skulle pensionärerna kompenseras dubbelt: genom skattelättnader
            och som grädde på moset skulle de få ett höjt basbelopp. Nu har
            vi redan i den första debatten på morgonen fått svart på vitt
            på att många pensionärer inte ens får mos och en mycket mindre
            del grädde. Men värdesäkringen av pensionerna genom ett årligt
            höjt basbelopp motsvarande alla prisökningar är mer än en ekonomisk
            fråga. Det handlar också om principer. Så länge vi har beslutet
            att pensionerna skall följa prisutvecklingen och inte löneutvecklingen
            -- det finns de som förespråkar det -- måste basbeloppet räknas
            upp i förhållande till konsumentprisindex, annars finns inte samband
            mellan pensioner och prisökningar.
          </note>
          <note>
            I betänkandet finns två reservationer, en från moderaterna och
            en från centern, för att nuvarande folkpensionssystem och pensionstillskott
            slås samman till en grundpension. Centerns förslag är det mest
            utvecklade. Jag har hela tiden varit väldigt tilltalad av förslaget
            att slå ihop pensionerna till en grundpension. Men jag vänder
            mig emot att man försöker lansera förslaget som om det skulle
            ge en bättre utdelning till låginkomstpensionärerna. Det är inte
            sant. Det är möjligt att förslaget har andra fördelar, men om
            man sätter sig ner och räknar så upptäcker man faktiskt -- det
            gäller centerns förslag och centerns siffror -- att pensionärer
            som bara har folkpension och pensionstillskott men som råkar bo
            i en kommun där man betalar ett hyfsat kommunalt bostadstillägg,
            t.ex. Stockholm eller min hemkommun Sundbyberg som faktiskt är
            ganska generösa, kommer att få mycket mindre pengar i handen med
            centerns förslag om grundpension jämfört med vad de får i dag.
            Det är ju den faktiska innebörden av förslaget. Jag tycker inte
            att man skall förtiga det. Det kan finnas andra fördelar med att
            slå ihop dem.
          </note>
          <note>
            Centerns förslag kostar 10 miljarder. I dagens läge tycker jag
            att det är viktigare och bättre att använda dessa 10 miljarder
            på ett annat sätt. Vi vill främst använda pengarna till ett ökat
            stöd till boendet, för det kommer de låginkomstpensionärerna bäst
            till del. Boendekostnaden tar ju en allt större del av inkomsterna.
          </note>
          <note>
            Vi anser att den utredning som nu skall påbörjas för att göra
            om KBT bör arbeta efter följande riktlinjer. Man skall slopa det
            här med nedre och övre hyresgräns och att minimibeloppet för att
            få statsbidrag till kommunerna skall vara 80 %
          </note>
          <note>
            däremellan. Konstruktionen med hyresgränser och en procentsats
            på 80 % inbjuder ju kommunerna till att laborera med procentsatsen.
            Jag tycker att man skall besluta om en fast summa. Självfallet
            måste det vara möjligt för kommuner som så önskar att lägga sig
            över den summan, men jag tror inte att det blir så många variationer
            som vi har i dag med just procentsatsen.
          </note>
          <note>
            Sedan tycker vi också att det är viktigt att statsbidraget till
            kommunalt bostadstillägg höjs successivt. Jag vill i det sammanhanget
            påminna om att före den borgerliga regeringsperioden, 1978, var
            faktiskt statsbidraget till KBT drygt 40 %. Jag har inte siffrorna
            med mig, men jag tror att det låg på
          </note>
          <note>
            44 % då. Det tycker jag också att de borgerliga partierna bör
            betänka. I förmiddags slogs de hårt för att staten skall ta en
            ökad del av kostnaderna för det extra kommunala bostadstillägget.
            Det var faktiskt de borgerliga partierna som en gång kraftigt
            minskade det statliga stödet till kommunalt bostadstillägg. Nu
            tycker jag alltså att det finns skäl att börja höja upp det. En
            lämplig nivå kunde vara att återställa det till den nivå som det
            låg på innan vi fick en borgerlig regering.
          </note>
          <note>
            Vi tycker att målet för bostadsstödet på sikt skall vara att
            staten står för hela kostnaden. Då blir det ju en naturlig del
            av pensionen. Det är också, som vi ser det, den enda möjligheten
            för pensionärer över hela landet att få lika rätt till en god
            bostad.
          </note>
          <note>
            Om staten står för hela kostnaden och om man också betalar ut
            det kommunala bostadstillägget i förhållande till hyran, måste
            man fastställa en skälig bostadsstandard. Vi tycker att de gamla
            normerna för skälig bostadsstandard fortfarande kan gälla, dvs.
            att ensamstående har rätt att bo i två rum och kök, två personer
            har rätt till tre rum och kök.
          </note>
          <note>
            Det har sagts här tidigare i dag att låg pension i första hand
            är ett kvinnoproblem. Det kan inte upprepas nog ofta. Merparten
            av alla låginkomstpensionärer är kvinnor. Det behövs först och
            främst förebyggande åtgärder för att kommande generationer kvinnor
            inte skall drabbas av samma magra pension som dagens pensionärer.
          </note>
          <note>
            I betänkandet har vi två förslag. Det skulle vara en god hjälp
            för kvinnorna i dag om man retroaktivt fick tillgodoräkna sig
            vårdåren från 1960. Det skulle undanröja en hel del av problemen
            för kvinnorna på så sätt att man lättare skulle komma upp i full
            tid för att tillgodoräkna sig ATP-poäng.
          </note>
          <note>
            Vi har också ett annat förslag. Det gäller en frivillig pensionsförsäkring
            i offentlig regi. Vi menar att man kunde ha ett system där man
            vid en viss åldersgräns -- om man då inte kommit upp i mer än
            i genomsnitt t.ex. 4 poäng -- skulle ha rätt att teckna en statlig
            privat pensionsförsäkring med förmånliga regler. Premien skulle
            vara mycket låg så att låginkomsttagare verkligen hade råd med
            den. Den behöver inte nödvändigtvis vara avdragsgill på skatten.
            Den här pensionsförsäkringen skulle i första hand syfta till att
            man får en god utdelning som pensionär. Den skulle inte vara ett
            sätt att få betala mindre skatt.
          </note>
          <note>
            Det behövs också åtgärder riktade direkt till dem som redan är
            pensionärer. Vänsterpartiet prioriterar då att man ökar insatserna
            för ett bättre bostadsstöd.
          </note>
          <note>
            Herr talman! Vänsterpartiet står givetvis bakom samtliga reservationer
            i hela betänkandet där våra namn finns med. I den här avdelningen
            yrkar jag bifall till reservationerna 39 och 59.
          </note>
          <note type="speaker">
            Anf. 89 MARGIT GENNSER (m) replik:
          </note>
          <note>
            Herr talman! Jag vill endast göra ett förtydligande av vad Margó
            Ingvardsson sade. Hon pekade på att det finns vissa paralleller
            mellan centerns och vår syn på en omvandling av ATP.
          </note>
          <note>
            Jag vill då hänvisa till det som står i reservation 42, där vi
            säger att man skall studera möjligheten att lyfta upp golvet så
            att man får en successivt ökad grundpension samtidigt som taket
            ligger fast och man får en annan typ av inkomstrelaterad pension.
          </note>
          <note>
            Låt mig upprepa vad jag sagt tidigare, att omvandlingen av ATP
            är viktig. ATP är inte längre någonting oantastbart, utan det
            är ett instabilt system. Det har jag talat om ganska ofta här
            i kammaren. Men jag har också sagt att om man gör en förändring
            skall den vara hållbar inte bara i 10
          </note>
          <note>
            år, utan i 30 eller 50 år. Vi har sagt att man naturligtvis också
            måste studera andra lösningar.
          </note>
          <note>
            Jag hänvisade t.ex. till Bröms och gav exempel på några amerikanska
            modeller. Jag tycker att vi skall vara förutsättningslösa och
            inte hamna i gräl om olika modeller, utan med öppna ögon se på
            olika modeller som kan passa in på 2000-talet. Vi skall komma
            ihåg att förhållandena sannolikt kommer att vara helt andra då
            och att människor kommer att ha annan yrkesverksamhet, annan arbetsfördelning
            mellan män och kvinnor osv. Det är det systemet vi skall bygga
            upp. För dem som redan är inne i ATP-systemet gäller det att få
            fram verkligt bra och oantastbara övergångssystem.
          </note>
          <note>
            Jag är optimist och tror att vi kan finna vettiga lösningar.
            En förutsättning är att vi först försöker att så objektivt som
            möjligt analysera de olika systemen.
          </note>
          <note type="speaker">
            Anf. 90 RAGNHILD POHANKA (mp):
          </note>
          <note>
            Herr talman! Detta är det näst sista anförandet --
          </note>
          <note>
            det fjärde för min del i dag. Det är en oerhört stor flora av
            människor och mycket pengar det handlar om. Jag nämnde det i morse;
            det är länge sedan nu. -- En lång dags färd mot natt.
          </note>
          <note>
            Jag vill till att börja med yrka bifall till reservationerna
            39, 44, 51 och 77, och står naturligtvis bakom de reservationer
            där mitt namn finns med.
          </note>
          <note>
            I morse togs ett beslut här i kammaren om ett särskilt bostadstillägg
            för de av skattereformen mest drabbade pensionärerna. Det gäller
            för år
          </note>
          <note>
            1991 och retroaktivt från den 1 januari i år. Beslutet träder,
            efter snabbehandling, i kraft den 1 maj
          </note>
          <note>
            1991. Under den tid som jag har suttit här i kammaren -- den
            är ganska kort -- har det kommit oerhört många stora, nya pålagor
            för försäkringskassan. Och jag har läst på att innan jag kom hit
            har man beslutat om ännu fler, om delpension och om föräldraförsäkring
            som skall kunna tas ut i småbitar. Det är ett stort arbete som
            försäkringskassan får, och den belastas mer och mer. Vi måste
            se till att de också har möjlighet att genomföra arbetet på ett
            bra sätt och ändå hinna med rehabiliteringen.
          </note>
          <note>
            Återställandet av basbeloppet ser jag som en viktig reform tillbaka
            till hur det var tidigare.
          </note>
          <note>
            Basbeloppet förlorar ju sitt värde om det inte följer prisutvecklingen.
            Då kan man ju hitta på nästan vilken summa som helst; i år tycker
            vi att en summa är lämplig, ett annat år tycker vi att någon annan
            är lämplig. Återställandet av den ursprungliga beräkningen av
            basbeloppet tycker vi är viktigt. För vår del i miljöpartiet tycker
            vi att det är oväsentligt om man utgår från oktober eller november.
            Men det skall vara de gamla kriterierna för att beräkna basbeloppet.
          </note>
          <note>
            Moderaternas krav i motion Sf270 om en utredning av okorrigerade
            basbeloppsindex, så att basbeloppet räknas upp med fulla prisförändringar,
            är intressant. Jag skulle vilja titta mer på det. Jag har inte
            riktigt satt mig in i vad det innebär. Om pensionärerna inte får
            full kompensation för prisökningarna borde det naturligtvis redovisas
            öppet. Det skulle ge tydliga besked om vad det handlar om.
          </note>
          <note>
            Några gånger här i dag har man hastigt berört hur det ser ut
            i EG. En del av de frågor som kommer upp i socialförsäkringsutskottet
            gäller naturligtvis
          </note>
          <note>
            EG-harmoniseringen.
          </note>
          <note>
            I Sverige är vi kvinnor vana vid att ha ett yrkesarbete. Vi kan
            på det sättet bygga upp vår identitet och våra kunskaper för framtiden.
            På det viset kan vi också tjäna in vår pension själva. Vi vet
            att i Spanien är 70 % av kvinnorna hemmafruar, i
          </note>
          <note>
            Västtyskland 50 %. Man är där helt beroende av sin make för att
            få en vettig pension, dvs. man får köpa pensionsförsäkringar.
            Vi vet att det är 62 % i
          </note>
          <note>
            Västtyskland som inte har någon pension alls.
          </note>
          <note>
            Detta är ganska hårresande. Vi måste slå vakt om vårt trygghetssystem,
            och alldeles speciellt när det gäller sjukförsäkring och pensioner.
            Om man i något av de nämnda länderna har en låginkomsttagare som
            make, har man kanske inte råd att betala för någon pensionsförsäkring.
          </note>
          <note>
            Miljöpartiet de gröna anser alltså att vi skall bevara våra möjligheter
            att arbeta in en pension. Men trots detta behövs det en bra grundpension
            för de människor som t.ex. har vårdat egna barn, vårdat anhöriga
            eller av andra skäl inte har kunnat arbeta.
          </note>
          <note>
            Jag skall övergå till reservationerna. Ett av de viktigaste yrkandena
            -- i en reservation tillsammans med vänsterpartiet -- gäller återställandet
            av basbeloppet.
          </note>
          <note>
            Jag tycker att det är viktigt att man ger invandrarna en folkpension.
            Annars är de beroende av att enbart leva på socialbidrag. När
            de gäller äldre invandrare bör man efter ett visst antal år se
            över det hela och i stället utbetala folkpension till dem.
          </note>
          <note>
            Det är inte fråga om att det kostar pengar, men det blir ett
            bättre system, det är lättare att administrera. Invandrarna mår
            också bättre av att de inte söker hjälp utan att pensionen är
            även deras rättighet. Har vi invandrare eller flyktingar som har
            fått stanna, så skall de ju också få ta del av svenska förmåner.
          </note>
          <note>
            Vi vill ha en ny utredning om grundpensionen.
          </note>
          <note>
            KBT bör enligt vår mening vara lika över hela landet. Vi vill
            alltså att det skall utredas förutsättningslöst om detta skall
            vara en statlig eller en kommunal angelägenhet. Men det bör i
            alla fall vara likadant över hela landet. Själv anser jag att
          </note>
          <note>
            KBT skall gå utanför grundpensionen, eftersom människor har så
            olika hyror. Det finns ju de som i stort sett inte har någon hyra
            alls. De finns också människor som bor i nybyggnationer med oerhört
            höga hyror. Dit blir ofta pensionärer hänvisade att flytta när
            de blir ensamstående. Men jag kan inte säga hur det skall bli;
            det måste naturligtvis utredas förutsättningslöst.
          </note>
          <note>
            Sedan tycker vi att man noga skall se till att växelvård går
            att genomföra, och att man inte ger sådana pensionsförmåner att
            det blir sämre för dem som får växelvård. Det har att göra med
            om vederbörande betraktas som ensamstående när det gäller KBT
            och pension. Det är alltså viktigt att man ger människor en chans
            att få växelvård. Den ena parten i äktenskapet orkar inte alltid
            sköta sin make eller maka. Dessutom behövs kanske behandlingar.
            Om då växelvård kan ordnas och patienten kan vara hemma under
            viss tid, så bör man se till att inte förutsättningarna minskar.
            Det blir ju en mycket billigare vård, när alternativet är att
            patienten alltid måste vara på sjukhus eller i långvård.
          </note>
          <note>
            Miljöpartiet de gröna anser att pensionsåldern skall vara flexibel,
            från 60 till 70 år. Vi tycker att det är viktigt att man skall
            kunna välja en pensionsålder.
          </note>
          <note>
            Det finns ju länder som har lägre pensionsålder än vi, så det
            är inget märkligt. Många människor är utslitna, och speciellt
            många kvinnor har nu förslitningsskador. Vid svåra förslitningsskador
            får de ganska lätt förtidspension. Men kunde de då välja att bli
            pensionärer, så skulle de slippa ifrån utredande.
          </note>
          <note>
            Vi vill ha en automatisk rätt till vårdår när det gäller vård
            av små barn under tre år. Man bör enligt vår mening kunna gå tillbaka
            så långt som till 60-talet i detta avseende. Det är många som
            har flera barn, som har vårdat vart barn under tre år och som
            inte kommer upp till 30 år för full pension. En ökning till 40
            år skulle ytterligare diskriminera kvinnorna i pensionshänseende.
            30 år -- av vilka man räknar med de 15 bästa -- är i varje fall
            en ganska lång tid när det gäller att ha yrkesarbete, speciellt
            som många nu har långa studier och kanske är hemma ett visst antal
            år för sina barn. Då blir det mycket svårt för kvinnorna att komma
            upp till full ATP.
          </note>
          <note>
            Vi tycker att det är en snårskog när det gäller handikappersättningen.
            Den behöver ses över, och vi kommer att stödja vänsterpartiets
            reservation nr 67.
          </note>
          <note>
            Miljöpartiet anser också att särskild handikappersättning vid
            funktionsnedsättning bör kunna utgå även när man har fyllt 65
            år. Man har inte så mycket mindre besvär med sitt handikapp om
            man är ålderspensionär än om man är under pensionsåldern. Vi vill
            alltså gärna se över detta problem. Har man ett svårt handikapp,
            så behöver man ju samma hjälp även om man har fyllt 65 år.
          </note>
          <note>
            Vi behöver en parlamentarisk utredning när det gäller KBT-systemet.
            Jag nämnde förut att vi anser att det bör vara samma KBT för alla
            i hela landet, och vi yrkar tillsammans med moderaterna på en
            parlamentarisk utredning. Den här frågan kom i olika moment, och
            det var olyckligt, för det var flera partier som hade liknande
            uppfattning. Det skulle ha varit förnämligt om vi kunnat avge
            en samlad reservation. Jag tar delvis på mig skulden, för vi kunde
            kanske ha tagit upp den här saken till debatt. Då hade det blivit
            en mycket stark reservation för att se över KBT-systemet.
          </note>
          <note type="speaker">
            Anf. 91 INGEGERD ELM (s):
          </note>
          <note>
            Herr talman! Vi har nu talat om pensioner under rätt stor del
            av denna dag. I långa stycken är vi ganska överens, bl.a. om vad
            som kan kallas det nordiska systemet, nämligen att man har en
            grundläggande trygghet, en folkpension som utgår lika för alla,
            oavsett om man har haft förvärvsarbete eller ej. En sådan form
            av grundtrygghet finns alltså endast i de nordiska länderna, Nederländerna
            och Canada.
          </note>
          <note>
            Men sedan skiljer sig vår syn ganska väsentligt.
          </note>
          <note>
            Orsaken till att det i detta betänkande inte finns förslag om
            några större förändringar är naturligtvis att pensionssystemet
            har utretts under några år.
          </note>
          <note>
            Utredningen lämnade sitt slutbetänkande i slutet av
          </note>
          <note>
            1990. De analyser och förslag som där lämnats är nu ute på remiss
            och skall sedan beredas.
          </note>
          <note>
            Margit Gennser, som för ett par timmar sedan trodde att jag nedvärderade
            hennes analytiska inlägg här, måste på något vis ha missuppfattat
            mitt minspel. Jag tyckte att det var ganska intressant att lyssna
            men jag hade möjligen hunnit bli litet trött i huvudet efter hela
            dagen, så att mitt minspel gav ett intryck av att jag var uttröttat
            av hennes inlägg.
          </note>
          <note>
            Men så var inte alls fallet.
          </note>
          <note>
            När det gäller de analyser som Margit Gennser här gör, måste
            man tillägga att i analyserna ingår också en politisk värdering.
            Det är inte enbart ekonomiska slutsatser som ligger till grund
            för besluten om sociala välfärdssystem, och det är det naturligtvis
            inte heller när det gäller pensionerna.
          </note>
          <note>
            Det tycker jag har framgått ganska tydligt när vi här har hört
            inläggen av Karin Israelsson och Margit
          </note>
          <note>
            Gennser. Även från folkpartihåll gjordes ett inlägg beträffande
            centerns system till ny tilläggspension.
          </note>
          <note>
            Det är alltså ganska olika förslag som framläggs.
          </note>
          <note>
            Jag vill främst rikta mig till centerpartiet. Det har sagts tidigare,
            men jag vill också påpeka att centerpartiets förslag innebär att
            bostadstillägget är inlagt i vad man kallar grundtryggheten. Alltså
            gynnar det pensionärer med låga boendekostnader men också med
            kapitalinkomster eller andra sidoinkomster, framför pensionärer
            som bor till normala kostnader i en storstad och som inte har
            någon förmögenhet.
          </note>
          <note>
            Det är en klar profil i det förslaget som gör, tycker jag, att
            man inte enbart kan tala om att det är ett kvinnovänligt system.
            Det handlar om en fördelning av pengar som vi socialdemokrater
            inte är intresserade av att ställa upp på.
          </note>
          <note>
            Gemensamt för moderaternas och centerns förslag är såvitt jag
            förstår att ATP minskar i betydelse i dessa system. I centerns
            förslag är det bara inkomster mellan 4,5 och 7,5 basbelopp som
            i fortsättningen skall ligga till grund för ATP. I
          </note>
          <note>
            moderaternas är golvet något lägre, om jag har förstått det hela
            rätt.
          </note>
          <note>
            Det är ju faktiskt så i båda förslagen att den som är låginkomsttagare
            eller som arbetar deltid under en längre period inte har någon
            större utdelning ekonomiskt i sin pension av detta arbete, jämfört
            med den som kanske inte har arbetat alls. Det är också någonting
            som skiljer oss från moderaterna och centern -- ideologiskt tydligen
            -- att enligt deras förslag minskar ATP i betydelse i pensionssystemet.
          </note>
          <note>
            I pensionsberedningen diskuterades flera olika modeller för att
            förenkla och för att sammanfoga
          </note>
          <note>
            ATP och folkpensioneringen på ett bättre sätt, för att få ett
            enhetligare och mera lättöverskådligt system. En av modellerna
            är den som centern förespråkar och som vi har analyserat något.
            En annan modell, som majoriteten i pensionsberedningen har funnit
            intressant, innebär att man i stället stärker ATP i pensionssystemet.
          </note>
          <note>
            De här modellerna finns med i vår redovisning i slutbetänkandet
            och blir naturligtvis föremål för yttrande i remissomgången.
          </note>
          <note>
            Jag skulle vilja kommentera vad Margit Gennser sade om att ATP
            är ett fördelningssystem. Margit
          </note>
          <note>
            Gennser sade att det är inte att undra på att förtidspensionärerna
            ökar i antal, för efter 15 års arbete lönar det sig att gå i pension.
            Detta har varken utskottet eller pensionsberedningen egentligen
            dragit någon slutsats av, enligt Margit
          </note>
          <note>
            Gennsers uttalande här.
          </note>
          <note>
            Jag vill säga att åtminstone i det stora betänkandet, men jag
            tror även i något tidigare betänkande har pensionsberedningen
            tagit upp just ökningen av förtidspensioneringen och den faktiska
            sänkningen av pensionsåldern under senare år beroende på ökningen
            av förtidspensioneringen. Men vi har inte dragit den slutsatsen
            att förtidspension utgår i ökad omfattning beroende på att den
            enskilda personen kan anse att det är lönande att söka pension,
            utan vi har dragit den slutsatsen att utslagningen från arbetslivet
            är alldeles för stor. Därför måste vi med olika medel försöka
            motverka den tilltagande förtidspensioneringen, och förslag om
            detta kommer nu i rehabiliteringspropositionen.
          </note>
          <note>
            Så olika slutsatser kan man alltså dra av samma fenomen. Därför
            tror jag inte att Margit Gennser skall säga att moderaterna är
            bäst på att göra analyser av våra försäkringssystem.
          </note>
          <note>
            När det gäller förtidspensioneringen tycker jag att där märks
            tydligt fördelen med ett fördelningssystem, nämligen att vi har
            möjlighet till antagandepoäng för den som skadar sig mycket svårt
            i unga år och som därför inte kan gå tillbaka i förvärvslivet.
          </note>
          <note>
            Så skall jag ägna mig något åt vad som har sagts från talarstolen
            före mig i detta ämne. Särskilda pensionstillägget har många talat
            om. Om jag inte hörde fel, tyckte jag att Margit Gennser sade
            att systemet som beslöts att gälla retroaktivt gäller från
          </note>
          <note>
            1962. Varför inte från 1960, när ATP inrättades?
          </note>
          <note>
            undrade hon.
          </note>
          <note>
            Systemet är retroaktivt från 1964, och det finns en mycket klar
            beskrivning till varför det gäller fr.o.m.
          </note>
          <note>
            det året. Vårdbidraget, som tidigare utgick i form av invaliditetsersättning,
            ändrades nämligen så att det fr.o.m. 1973 kom att bli pensionsgrundande.
          </note>
          <note>
            Under tiden 1964--1973 var alltså inte detta bidrag pensionsgrundande,
            och därför gäller nu pensionstillägget fr.o.m. 1964.
          </note>
          <note>
            Flera har talat om systemet med pensionstillägg, och jag vill
            därför uppehålla mig litet grand kring detta. Vi vet att den reformen
            trädde i kraft efter en mycket kort beredning. Det sades också
            att reformen skulle vara starkt begränsad, därför att den skall
            gälla just de föräldrar som beroende på tidigare socialförsäkringssystem
            inte haft möjlighet att tjäna in ATP och inte heller har kunnat
            gå ut i arbete.
          </note>
          <note>
            Eftersom ytterst få har kunnat få den här formen av ATP-poäng,
            har vi skrivit i vårt betänkande:
          </note>
          <note>
            ''Utskottet ser emellertid inte något hinder för att man inom
            de angivna ramarna tillämpar förarbetena på det sätt som är förmånligast
            för den enskilde.'' Vi har alltså uttryckt en mening där.
          </note>
          <note>
            Därtill har vi fått klart för oss att riksförsäkringsverket samlar
            in de uppgifter som nu finns på försäkringskassorna, sedan denna
            reform varit i kraft en mycket kort tid. Vi har därmed inte på
            grund av motionerna som nu finns varit beredda att lägga fram
            förslag till någon förändring, utan vi tycker att det är viktigt
            att få ett bra underlag från riksförsäkringsverket. Men det finns
            ju möjlighet att ta upp detta vid ett senare tillfälle, och jag
            tror att det kommer att bli nödvändigt, så som reformen har fungerat.
          </note>
          <note>
            Margó Ingvardssons inlägg handlade till en rätt stor del om basbeloppet.
            Den åsikt som Margó
          </note>
          <note>
            Ingvardsson framförde här är jag också beredd att ställa mig
            bakom. Vi har inte principiellt tyckt att det är ett bra sätt
            att förändra basbeloppet, men i detta fall fanns det ingen annan
            möjlighet om konsekvenserna inte skulle bli helt snedvridna vid
            omläggningen av skattesystemet. Därför gick kompensationen --
            genom ett höjt pensionstillskott -- särskilt till de pensionärer
            som inte kom i åtnjutande av en skattesänkning. Själva principen
            har vi nog alla i riksdagens kammare vänt oss emot tidigare. Det
            är inte med någon större glädje som vi har ställt oss bakom denna
            förändring. Det var en möjlighet att få ett bra förslag som anknöt
            till omläggningen av skatterna.
          </note>
          <note>
            Sambandet mellan priser och pensioner är naturligtvis en viktig
            princip.
          </note>
          <note>
            När det sedan gäller en utredning om förändrat
          </note>
          <note>
            KBT efter det beslut som vi har tagit i dag, dvs. ett
          </note>
          <note>
            KBT för framtiden, aviseras en sådan utredning i propositionen.
            Den lämnade förslag till ett särskilt
          </note>
          <note>
            KBT. Man skall göra en förutsättningslös översyn av KBT i framtiden
            eftersom det beslut som vi har fattat i dag är av kortvarig karaktär.
          </note>
          <note>
            Med detta, herr talman, yrkar jag bifall till hemställan i utskottets
            betänkande, avsnitt IV.
          </note>
          <note type="speaker">
            Anf. 92 MARGIT GENNSER (m):
          </note>
          <note>
            Herr talman! Remitteringen av pensionsberedningens förslag har
            man tövat med.
          </note>
          <note>
            Betänkandet kom 1990. Det tog lång tid innan man skickade ut
            det, och jag förstår varför. Det är väl skönt att få svaren framåt
            sommaren. Då behöver man inte göra någonting. Detta är naturligtvis
            en het politisk fråga.
          </note>
          <note>
            Då kommer vi in på de politiska värderingarna.
          </note>
          <note>
            Mina värderingar har jag deklarerat mycket klart, och de är moderata
            värderingar. Ett pensionssystem måste vara oantastbart. Det är
            en lång planeringshorisont för den enskilde, och det måste vara
            stabilt. Det får inte åstadkomma alltför stora skattekilar eftersom
            vi då får en mycket dålig tillväxt. Pensionsberedningen har instämt
            i detta.
          </note>
          <note>
            Vi har inte tagit ställning till hur man skall klara av omvandlingsprocessen.
            Det är ett svårt tekniskt problem, men jag tror att det går att
            lösa.
          </note>
          <note>
            När det gäller skattekilarna är det inte min egen uppfinning,
            utan jag utgick ifrån konjunkturrådets rapport 1991, Sverige vid
            vändpunkten. Denna bok är skriven av Lars Bergman, Ulf Jakobsson,
            Mats
          </note>
          <note>
            Persson och Hans Tson Söderström. De är ganska kända ekonomer,
            och det handlar inte om särskilt märkvärdiga saker. De konstaterar
            bara att människor anpassar sig efter systemen. Om det mesta av
            pensionsavgifterna efter det att man har avverkat sina 15 bästa
            år blir skatt, eller nästan helt och hållet skatt, påverkar detta
            personens sanningsmönster. Det har vi sett på andra håll i socialförsäkringssystemet.
            Vi har sett det i sjukförsäkringen, och vi kan väl misstänka att
            vi har sett det när det gäller arbetsskadeförsäkringen.
          </note>
          <note>
            Riksdagens revisorer konstaterar att systemet motverkade rehabiliteringen.
            Det betyder att antalet människor som är arbetsskadade ökade litet.
          </note>
          <note>
            En sak som man kanske skall fundera litet över är:
          </note>
          <note>
            Hur kommer det sig att folk är utsatta för en så mycket sämre
            arbetsmiljö i dag än de var på 1950-
          </note>
          <note>
            och 1960-talen? Då hade vi fortfarande mycket dåliga miljöer
            kvar t.ex. inom gjuteriindustrin och även på andra håll. Det har
            ändå hänt väldigt mycket inom industrin. Det är klart att vi får
            andra typer av skador. Det är klart att folk får högre krav osv.,
            men jag tror att vi skall vara försiktiga med att tala om ohälsotal.
            De är något inflaterade. Jag säger inte att det inte är så att
            det finns folk som verkligen blir yrkesskadade, men jag säger
            att hela ökningen som vi har sett beror på en mängd olika faktorer.
          </note>
          <note type="speaker">
            Anf. 93 KARIN ISRAELSSON (c):
          </note>
          <note>
            Herr talman! Ingegerd Elm hade litet svårt med begreppen här.
            Vi kallar vårt förslag grundpension, och att det sedan ger grundtrygghet
            är vi överens om.
          </note>
          <note>
            Den kritik som Ingegerd Elm riktar mot förslaget till grundpension
            gäller att det skulle gynna förmögna landsortsbor. Det är i så
            fall första gången som socialdemokraterna har tvekat inför att
            gynna någon som har det bra. Skatteomläggningen var ju till klar
            fördel för dem som har höga inkomster och inför den omläggning
            hesiterade aldrig socialdemokraterna, utan det förslaget genomförde
            man. Det är möjligt att det förkommer förmögna landsortsbor, men
            att det skulle göra det i så stor mängd att det skulle förhindra
            att man även genomförde grundpensionen har jag svårt att inse.
          </note>
          <note>
            När det gäller de landsortsbor som jag känner på hemmaplan handlar
            det inte förmögna landsortsbor, utan det handlar många gånger
            om svårt utslitna kvinnor med mycket låg pension, med bostadskostnader
            som kanske inte berättigar till
          </note>
          <note>
            KBT. Det innebär kostnader för att bo kvar på det här stället
            som kanske inte ligger som grund för ett
          </note>
          <note>
            KBT. De bor inte gratis för att de bor på landsbygden. Det är
            en föreställning som jag trodde var borta från en medveten riksdagsledamots
            horisont.
          </note>
          <note>
            Man kan ibland få den uppfattningen att socialdemokraterna inte
            tvivlar i tron på att ett framtida ATP-system skall behålla sin
            fräschör.
          </note>
          <note>
            Faktum är att man redan i dag med 3,5
          </note>
          <note>
            pensionspoäng inte har någon fördel av ATP-
          </note>
          <note>
            systemet. Dessa poäng är redan förbrukade och finns med i basen.
            Det är dem vi tänker utnyttja i vårt grundpensionssystem också.
          </note>
          <note>
            När det sedan gäller avgifterna till systemet förändrade vi dem
            redan i fjol. När det gäller arbetsgivaravgiftssidan tog vi från
            folkpensionsavgifterna och lade över på ATP-
          </note>
          <note>
            avgifterna. Man är redan inne på det här systemet, även om ni
            kanske inte har fått det klart för er.
          </note>
          <note>
            Det särskilda pensionstillägget är förhoppningsvis möjligt att
            förändra så att det kommer dem som behöver det till godo, men
            det har varit många krångliga omvägar. Det finns många besvikna
            människor i kanten av den vägen. Det finns all anledning att nu
            rehabilitera detta i det avseendet.
          </note>
          <note type="speaker">
            Anf. 94 MARGÓ INGVARDSSON (v):
          </note>
          <note>
            Herr talman! Det är mycket bra att Ingegerd Elm är överens med
            mig om att det rent principiellt är fel att inte höja basbeloppet
            med hela prisökningen för året. Det är bra att vi är överens på
            den punkten. Det bådar gott för framtiden. Det kanske finns ett
            hopp om att vi kan återställa basbeloppet.
          </note>
          <note>
            Men jag är inte överens med Ingegerd Elm när hon säger att det
            skulle få fördelningspolitiskt oriktiga konsekvenser om man inte
            hade gjort den här försämringen av basbeloppet. Om man anser att
            det är fördelningspolitiskt fel att de bäst betalda pensionärerna
            får mest ut av att hela prisökningarna får slå igenom på basbeloppet,
            måste man ju tänka om helt och hållet när det gäller värdesäkringarna
            av pensionerna. Vi räknar ju varje år upp pensionerna i förhållande
            till basbeloppet. Detta är en direkt följd av prisutvecklingen.
            Då får ju varje år de bäst betalda pensionärerna ut mest av det
            systemet. Kritiserar man detta förhållande i det ena fallet måste
            man ju kritisera det i det andra fallet.
          </note>
          <note>
            Jag vet inte om socialdemokraterna har några planer på att helt
            och hållet gå ifrån denna beräkning när man höjer pensionerna.
            Om så är fallet kan jag förstå ert resonemang när det gäller att
            urholka basbeloppet, annars förstår jag det inte.
          </note>
          <note type="speaker">
            Anf. 95 BARBRO SANDBERG (fp):
          </note>
          <note>
            Herr talman! Jag beklagar verkligen att utskottsmajoriteten inte
            har tillstyrkt vår motion om att vårdår skall räknas från första
            året. Detta får till följd att handikappade ungdomar inte heller
            kan flytta hemifrån förrän de har fyllt 26 år, eftersom det skall
            gå minst tio år och ett av villkoren är att de skall ha haft hel
            förtidspension och handikappersättning. Har man vårdat ett barn
            under 16 års ålder och haft vårdbidrag borde även denna tid kunna
            räknas som kvalifikationstid.
          </note>
          <note>
            Jag anser likaså att det är orimligt att en förälder blir nekad
            det särskilda pensionstillägget bara därför att barnet har varit
            i skola eller i dagcenterverksamhet. Menar verkligen socialdemokraterna
            att gravt handikappade barn inte skall gå i skolan?
          </note>
          <note type="speaker">
            Anf. 96 INGEGERD ELM (s):
          </note>
          <note>
            Herr talman! Naturligtvis menar socialdemokraterna att svenska
            barn skall gå i våra skolor. Jag tycker att frågan var litet märklig.
            Det jag sade var att de fall som nu blivit godkända är mycket
            få, och det finns grunder för detta. Vi vill därför avvakta riksförsäkringsverkets
            genomgång av vad som ligger bakom avslagen. Jag tycker det är
            rimligt att vi får ett grundligare underlag innan vi återigen
            beslutar oss för en förändring. Detta sagt om de särskilda pensionstilläggen.
          </note>
          <note>
            Jag tycker nog att det var ett ganska magstarkt konstaterande
            när Karin Israelsson sade att det är första gången som socialdemokraterna
            reagerar för att ett förslag gynnar förmögna personer. Det var
            ganska gravt uttryckt. Karin Israelsson är mycket väl medveten
            om att det socialdemokratiska partiet sedan 1940-talet varit med
            om att bygga upp de reformer vi har. Dessa reformer har hela tiden
            varit inriktade på en rättvis fördelning mellan rika och fattiga
            och mellan starka och svaga människor, för att ta två exempel.
          </note>
          <note>
            Karin Israelsson borde vara så pass kunnig om skatteförslaget
            -- även om vi här inte skall diskutera detta togs det som exempel
            -- att hon vet att höginkomsttagarna faktiskt betalar sänkningen
            av den egna skatten. Så är förslaget utformat, och beslutet är
            fattat. Det trodde jag var väl känt för riksdagens ledamöter.
          </note>
          <note type="speaker">
            Anf. 97 KARIN ISRAELSSON (c):
          </note>
          <note>
            Herr talman! Det är möjligt att jag uttryckte mig något tanklöst,
            men jag ville gärna göra denna jämförelse med skatteomläggningen.
            Det finns många förmögna som har gynnats mycket, och jag tror
            knappast att de har betalat sin skattesänkning.
          </note>
          <note>
            Det är de människor vi har diskuterat i dag, låginkomsttagarna
            och bl.a. pensionärerna, som har fått betala för skatteomläggningen
            och inte fått någonting tillbaka. Det är ju därför som vi i dag
            har fattat de beslut som vi har fattat.
          </note>
          <note>
            När det sedan gäller de förmögna landsortsborna som bor gratis
            i sina hus, vill jag berätta litet om hur det ser ut i verkligheten.
            Den gamla kvinna jag tänker på har pensionstillskott, folkpension
            och ett hus som hon bor ensam i sedan maken dog. Varje gång jag
            träffar henne har hon någon stor utgift som skall finansieras
            -- pannan går sönder, vattenberedaren går sönder osv. Det är alltid
            någonting som skall göras, men hon har inget kommunalt bostadstillägg
            och får därför stå för dessa kostnader. Det kan nog finnas skäl
            för att dessa människor får del av den grundtrygghet en grundpension
            skulle ge i dessa fall.
          </note>
          <note type="speaker">
            Anf. 98 MARGÓ INGVARDSSON (v):
          </note>
          <note>
            Herr talman! Ingegerd Elm hade inga kommentarer till min replik
            om att det var fel att reducera basbeloppet. Det tar jag som ett
            tecken på att vi kanske trots allt är överens om synen på basbeloppet
            och att det är viktigt att det återställs till den ursprungliga
            nivån.
          </note>
          <note>
            Jag reagerade emot att Ingegerd Elm avslutade sitt anförande
            med att säga att det borde vara uppenbart för alla i denna kammare
            att höginkomsttagarna själva har betalat sina skattesänkningar.
            Nu är det ju så, Ingegerd Elm, att hela förmiddagen i denna kammare
            ägnades åt debatten om de pensionärer som råkat illa ut eftersom
            de varit med och betalat höginkomsttagarnas skattesänkningar.
            Det har så gott som hela kammaren varit överens om bortsett från
            folkpartiets ledamöter.
          </note>
          <note type="speaker">
            Anf. 99 INGEGERD ELM (s):
          </note>
          <note>
            Herr talman! Jag trodde jag uttryckte mig klart i mitt inlägg,
            Margó Ingvardsson. Jag sade klart och tydligt att principen när
            det gäller basbeloppet naturligtvis bör vara att priser och pensioner
            hör ihop, sambandet finns. Men när det gäller 1991 och
          </note>
          <note>
            1992 skulle det innebära en felaktig fördelning om vi hade låtit
            basbeloppet ligga kvar. I stället gjorde vi på så sätt, att basbeloppet
            förändrades och pensionstillskottet höjdes med några procentenheter.
            På det sättet blir det en rättvis fördelning mellan olika grupper
            av pensionärer.
          </note>
          <note>
            Jag redogjorde också för bakgrunden till detta.
          </note>
          <note>
            Pensionärer som betalar skatt får på detta sätt sin kompensation.
            Jag har alltså inte på något vis nu i efterhand ställt mig avvisande
            till det beslut som tidigare har fattats. Jag står naturligtvis
            fortfarande bakom det. Jag förde en principiell diskussion, och
            vad gäller principen har jag fortfarande samma åsikt.
          </note>
          <note type="speaker">
            Anf. 100 MARGIT GENNSER (m):
          </note>
          <note>
            Herr talman! Jag tycker alltid illa om när man gör felaktiga
            beskrivningar. Jag tänkte därför läsa högt en liten stund ur Konjunkturrådets
            rapport 1991,
          </note>
          <note>
            Sverige vid vändpunkten: ''Det är ett föga känt faktum, att ATP-systmet
            i sin nuvarande utformning faktiskt är regressivt, dvs. gynnar
            höginkomsttagare och missgynnar låginkomsttagare -- -- -- Det
            finns således inga tydliga fördelningspolitiska skäl för att ha
            kvar de nuvarande intjänandereglerna. I själva verket är
          </note>
          <note>
            ATP-systemets nuvarande utformning en politisk gåta. Man har
            lyckats koppla bort förmånerna från avgifterna (dvs. man och har
            skapat skattekilar)
          </note>
          <note>
            men man har trots detta inte lyckats utforma ett system som har
            de fördelningspolitiska effekter man i andra sammanhang säger
            sig eftersträva. Vi har här i själva verket ett av de få uppenbara
            fallen där såväl fördelningsmässiga som allokeringsmässiga skäl
            talar för en reform.''
          </note>
          <note>
            Jag tycker egentligen att detta citat borde avsluta debatten
            så att vi kan gå hem till våra kammare och fundera över vad vi
            skall göra med ATP.
          </note>
          <note>
            Överläggningen om avd. 3 var härmed avslutad.
          </note>
          <note>
            Beslut
          </note>
          <note>
            Mom. 1 (ökad försäkringsmässig uppbyggnad av socialförsäkringarna)
          </note>
          <note>
            Utskottets hemställan bifölls med 235 röster mot
          </note>
          <note>
            58 för reservation 1 av Gullan Lindblad m.fl.
          </note>
          <note>
            Mom. 2 (kompensationsnivån inom sjukpenningförsäkringen)
          </note>
          <note>
            Utskottets hemställan bifölls med 261 röster mot
          </note>
          <note>
            16 för reservation 2 av Margó Ingvardsson. 20
          </note>
          <note>
            ledamöter avstod från att rösta.
          </note>
          <note>
            Mom. 6 (sjukpenning under utbildning)
          </note>
          <note>
            Utskottets hemställan bifölls med 171 röster mot
          </note>
          <note>
            127 för reservation 4 av Gullan Lindblad m.fl.
          </note>
          <note>
            Mom. 11 (förtidspensionärers avgifter för sjukhusvård)
          </note>
          <note>
            Utskottets hemställan bifölls med 229 röster mot
          </note>
          <note>
            69 för reservation 9 av Karin Israelsson m.fl.
          </note>
          <note>
            Mom. 14 (försöksverksamhet inom tandvården)
          </note>
          <note>
            Utskottets hemställan bifölls med 207 röster mot
          </note>
          <note>
            36 för reservation 12 av Sigge Godin och Barbro
          </note>
          <note>
            Sandberg. 55 ledamöter avstod från att rösta.
          </note>
          <note>
            Mom. 19 (kompensationsnivån inom föräldraförsäkringen)
          </note>
          <note>
            Utskottets hemställan bifölls med 176 röster mot
          </note>
          <note>
            59 för reservation 17 av Gullan Lindblad m.fl. 62
          </note>
          <note>
            ledamöter avstod från att rösta.
          </note>
          <note>
            Mom. 21 (utbyggnad av föräldraförsäkringen)
          </note>
          <note>
            Först biträddes reservation 20 av Margó
          </note>
          <note>
            Ingvardsson med 25 röster mot 19 för reservation
          </note>
          <note>
            21 av Ragnhild Pohanka. 253 ledamöter avstod från att rösta.
          </note>
          <note>
            Härefter bifölls utskottets hemställan med 262
          </note>
          <note>
            röster mot 17 för reservation 20 av Margó
          </note>
          <note>
            Ingvardsson. 19 ledamöter avstod från att rösta.
          </note>
          <note>
            Mom. 22 (kvoterad föräldraledighet)
          </note>
          <note>
            Först biträddes reservation 22 av Margó
          </note>
          <note>
            Ingvardsson -- som ställdes mot reservation 23 av
          </note>
          <note>
            Ragnhild Pohanka -- med acklamation.
          </note>
          <note>
            Härefter bifölls utskottets hemställan med 254
          </note>
          <note>
            röster mot 36 för reservation 22 av Margó
          </note>
          <note>
            Ingvardsson. 7 ledamöter avstod från att rösta.
          </note>
          <note>
            Mom. 26 (flexibelt uttag av kontaktdagar)
          </note>
          <note>
            Utskottets hemställan -- som ställdes mot reservation 28 av Gullan
            Lindblad m.fl. -- bifölls med acklamation.
          </note>
          <note>
            Mom. 30 (16-årsgränsen för tillfällig föräldrapenning)
          </note>
          <note>
            Utskottets hemställan bifölls med 240 röster mot
          </note>
          <note>
            56 för reservation 30 av Sigge Godin och Barbro
          </note>
          <note>
            Sandberg. 1 ledamot avstod från att rösta.
          </note>
          <note>
            Mom. 31 (tillfällig föräldrapenning vid barns habilitering)
          </note>
          <note>
            Utskottets hemställan bifölls med 187 röster mot
          </note>
          <note>
            109 för reservation 31 av Gullan Lindblad m.fl.
          </note>
          <note>
            Mom. 35 (beräkningsgrunden för vårdbidrag)
          </note>
          <note>
            Utskottets hemställan bifölls med 261 röster mot
          </note>
          <note>
            36 för reservation 35 av Sigge Godin och Barbro
          </note>
          <note>
            Sandberg.
          </note>
          <note>
            Mom. 38 (beräkningen av merkostnadsersättning)
          </note>
          <note>
            Utskottets hemställan bifölls med 262 röster mot
          </note>
          <note>
            35 för reservation 37 av Sigge Godin och Barbro
          </note>
          <note>
            Sandberg.
          </note>
          <note>
            Mom. 40 (återställande av basbeloppet)
          </note>
          <note>
            Utskottets hemställan -- som ställdes mot reservation 39 av Margó
            Ingvardsson och
          </note>
          <note>
            Ragnhild Pohanka -- bifölls med acklamation.
          </note>
          <note>
            Mom. 44 (grundpensionsförmåner m.m.)
          </note>
          <note>
            Först biträddes reservation 42 av Gullan
          </note>
          <note>
            Lindblad m.fl. med 66 röster mot 33 för reservation
          </note>
          <note>
            43 av Karin Israelsson och Marianne Jönsson. 200
          </note>
          <note>
            ledamöter avstod från att rösta.
          </note>
          <note>
            Härefter bifölls utskottets hemställan -- som ställdes mot reservation
            42 av Gullan Lindblad m.fl. -- med genom uppresning.
          </note>
          <note>
            Mom. 45 (ny utredning om grundpension)
          </note>
          <note>
            Utskottets hemställan bifölls med 277 röster mot
          </note>
          <note>
            19 för reservation 44 av Ragnhild Pohanka. 2
          </note>
          <note>
            ledamöter avstod från att rösta.
          </note>
          <note>
            Mom. 51 (långsiktig utredning av ATP)
          </note>
          <note>
            Utskottets hemställan -- som ställdes mot reservation 51 av Ragnhild
            Pohanka -- bifölls med acklamation.
          </note>
          <note>
            Mom. 58 (vårdår från år 1960)
          </note>
          <note>
            Utskottets hemställan -- som ställdes mot reservation 59 av Sigge
            Godin m.fl. -- bifölls med acklamation.
          </note>
          <note>
            Mom. 60 (automatisk beräkning av vårdår)
          </note>
          <note>
            Utskottets hemställan -- som ställdes mot reservation 61 av Gullan
            Lindblad m.fl. -- bifölls med acklamation.
          </note>
          <note>
            Mom. 80 (särskilt pensionstillägg fr.o.m. första vårdåret m.m.)
          </note>
          <note>
            Utskottets hemställan bifölls med 170 röster mot
          </note>
          <note>
            127 för reservation 71 av Gullan Lindblad m.fl.
          </note>
          <note>
            Mom. 81 (översyn av särskilt pensionstillägg)
          </note>
          <note>
            Utskottets hemställan -- som ställdes mot reservation 72 av Karin
            Israelsson och Marianne
          </note>
          <note>
            Jönsson -- bifölls med acklamation.
          </note>
          <note>
            Mom. 84 (översyn av KBT)
          </note>
          <note>
            Utskottets hemställan bifölls med 225 röster mot
          </note>
          <note>
            71 för reservation 75 av Sigge Godin och Barbro
          </note>
          <note>
            Sandberg. 1 ledamot avstod från att rösta.
          </note>
          <note>
            Mom. 85 (en parlamentarisk utredning)
          </note>
          <note>
            Utskottets hemställan -- som ställdes mot reservation 77 av Gullan
            Lindblad m.fl. -- bifölls med acklamation.
          </note>
          <note>
            Mom. 86 (slopad förmögenhetsprövning)
          </note>
          <note>
            Utskottets hemställan -- som ställdes mot reservation 78 av Gullan
            Lindblad m.fl. -- bifölls med acklamation.
          </note>
          <note>
            Mom. 95 (ADB-system)
          </note>
          <note>
            Utskottets hemställan bifölls med 151 röster mot
          </note>
          <note>
            145 för reservation 84 av Gullan Lindblad m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Beslut om uppskjuten votering av kvällsärenden
          </note>
          <note>
            På förslag av tredje vice talmannen medgav kammaren att de ärenden
            som hann debatteras färdigt under återstoden av dagens sammanträde
            skulle företas till avgörande i ett sammanhang i början av morgondagens
            arbetsplenum.
          </note>
          <note>
            7 § Statsbudgeten för budgetåret 1991/92, jordbruksdepartementet
          </note>
          <note>
            Föredrogs
          </note>
          <note>
            jordbruksutskottets betänkande
          </note>
          <note>
            1990/91:JoU22 Statsbudgeten för budgetåret
          </note>
          <note>
            1991/92 (jordbruksdepartementet) (prop.
          </note>
          <note>
            1990/91:100 delvis).
          </note>
          <note type="speaker">
            Anf. 101 SVEN ERIC LORENTZON (m):
          </note>
          <note>
            Herr talman! Det hade varit en avsevärd styrka och tillgång om
            vi hade haft den anvarige ministern här i kammaren. Då hade vi
            kanske sluppit att föra en debatt om livsmedelspolitiken på Dagens
            Nyheters debattsida. Jag hade då också möjligen kunnat tillfredsställa
            talmannens önskemål om aktivare debatt i kammaren. Däremot förstår
            jag att jordbruksministern när han nu är hemma i landet väl behöver
            vara ute bland väljarna och lappa ihop det sönderfallande partiet.
          </note>
          <note>
            Under morgonens nyhetsförmedling meddelades att regeringen har
            för avsikt att minska den statliga administrationen. Som vanligt
            uttrycker man en sådan viljeyttring utan att mera precis säga
            vad man tänker göra. Jag skulle vilja förmedla tipset att man
            redan nu skall följa det besparingsförslag som moderata samlingspartiet
            har lämnat i det betänkande som vi nu behandlar.
          </note>
          <note>
            Vi anser att när en näring nu går in i ett avregleringsskede
            måste administrationen minskas. Det har vi också följt upp i de
            ekonomiska reservationer som vi har fogat till betänkandet.
          </note>
          <note>
            Det viktigaste för jordbruket just nu är en uppföljning av det
            livsmedelspolitiska beslut som vi fattade i fjol. Konsumenterna
            har rätt att kräva billiga livsmedel. Nya uppgifter som cirkulerar
            --
          </note>
          <note>
            som jag tyvärr inte har kunnat få hundraprocentigt bekräftade
            -- säger att uppemot 60 % av livsmedelskostnaderna beror på skatter
            och avgifter. Sverige är ett högskatteland. Så länge vi har ett
            så högt skattetryck är det svårt att få billiga livsmedel. Jag
            tror att det är mycket viktigt att notera detta. I den allmänna
            debatten verkar det nämligen som om själva jordbruket och primärproduktionen
            är fördyrande. Så är det alltså inte.
          </note>
          <note>
            Den avreglering som vi beslutade om i fjol skall fullföljas.
            Det innebär att vi under en femårsperiod har en omfattande avreglering
            att vänta och gå igenom. Regleringsekonomin, som har gällt på
            jordbrukssidan, byts successivt ut mot marknadsekonomi. Avregleringen
            skall ske inom ramen för ett bibehållet gränsskydd. Detta trappas
            ned i takt med vad internationella förhandlingar medger. Jag vill
            säga detta eftersom det har en avgörande och mycket stor betydelse
            för jordbruket och jordbruksproduktionen att vi slår fast detta.
            Jag vill poängtera att moderata samlingspartiet står fast vid
            det beslut vi medverkade till i fjol. Jag säger det därför att
            det har diskuterats och antytts att det skulle finnas olika faser
            och glidningar i de här tolkningarna.
          </note>
          <note>
            En annan stor fråga som jordbrukarna måste få besked i är omställningsersättningen
            och själva omställningsprocessen. Vi är alla överens om att överskottsproduktionen
            måste pressas ner. Vi kan säga att vi helt står bakom det, eftersom
            vi också har medverkat till en relativt generös ersättning på
          </note>
          <note>
            13, 14 miljarder i det livsmedelspolitiska beslutet.
          </note>
          <note>
            Det är inte små pengar, det är stora pengar. Rätt använda kommer
            de att kunna betyda mycket för jordbruket.
          </note>
          <note>
            Det som bekymrar oss -- och som vi har velat markera i detta
            betänkande -- är de tolkningsproblem som har uppstått. Jag vill
            frankt hävda att en minister som går ut med mycket oklara besked
            i olika sammanhang och som har underlydande medarbetare som inte
            på något sätt har bidragit till att precisera och klargöra hur
            det är med omställningsersättningen, har medverkat till en stor
            oro i jordbrukarleden. Direktiven till utformning av förordningar
            har inte heller varit de klaraste. Den administration och byråkrati
            som har att handlägga omställningsersättningarna har av naturliga
            skäl varit ganska njugga i sina tolkningar, direkt avvisade skulle
            jag vilja säga.
          </note>
          <note>
            Låt oss i stället ta vara på bondens kreativitet. En mängd lantbrukare
            har på olika sätt funderat över detta och är beredda att göra
            omställningar, och de är verkligen kreativa. Tyvärr har många
            av dem stoppats i den byråkratiska hanteringen. Det hade här varit
            en fördel om man hade kunnat vara generös. Vår målsättning är
            att minska arealerna i direkt livsmedelsproduktion.
          </note>
          <note>
            Det har talats mycket om avskrivningslånen, som också har oroat
            lantbrukarna. I en reservation till utskottsbetänkandet har vi
            klart markerat hur vi ser på detta. Vi ville från början ha tioåriga
            avskrivningslån. Vi fick ge oss i de allmänna samskrivningar som
            skedde, och vi accepterade femåriga avskrivningslån. Nu har det
            uppkommit en diskussion om huruvida det föreligger återbetalningsskyldighet
            eller inte. Jag vill bestämt hävda att man naturligtvis skall
            göra allt för att kunna hitta omställningsgrödor. Efter fem år
            skall svenskt jordbruk -- enligt de målsättningar och riktlinjer
            vi har -- vara avreglerat. Då kan svenskt jordbruk slåss på en
            fri marknad. Det blir konkurrens på en fri marknad. Jag har, herr
            talman, mycket svårt att finna att man skulle kunna kräva återbetalning.
            Vi har även markerat detta i betänkandet.
          </note>
          <note>
            Ytterligare en fråga, som även kommer att debatteras längre fram
            i vår, gäller exportfinansieringen. I utskottsbetänkandet från
            i juni i fjol sades att vi skulle tillåta branschvisa säljbolag.
            Vi accepterade det, utan statlig exportfinansiering. Men vi sade
            också samtidigt att under en övergångsperiod skulle man tillåta
            näringarna att ha en gemensam exportfinansiering för att hantera
            årsmomsvariationer, säsongsvariationer, tillfälligt överskottsproblem
            osv. Vi står också fast vid detta beslut, och jag tror att det
            är viktigt att vi markerarv det så ofta vi har möjlighet.
          </note>
          <note>
            Jag vill gärna säga några ord om EG-anslutningen.
          </note>
          <note>
            Jordbrukarkåren var den första yrkesgrupp som yrkade på och krävde
            en direkt anslutning till EG.
          </note>
          <note>
            Jag tycker att man skall notera detta. Moderaterna gick ut mycket
            tidigt och önskade en anslutning.
          </note>
          <note>
            LRF, lantbrukarnas riksförbund, var den första företrädaren för
            en yrkesgrupp som klart uttalade en önskan om anslutning.
          </note>
          <note>
            Det finns ganska starka krafter i moderata samlingspartiet som
            redan nu uttalar att vi gärna vill vara med och utforma den jordbrukspolitik
            som i dag utvecklas i EG. Vi är ganska offensiva. Vi säger att
            vi klarar detta om vi får konkurrera på lika villkor.
          </note>
          <note>
            Herr talman! Jag har här bara berört vissa saker, men jag tror
            att det är mycket viktigt att vi hela tiden håller dessa frågor
            levande och att de olika partierna klart deklarerar var de står.
          </note>
          <note>
            Herr talman! Jag stöder de moderata reservationerna men yrkar
            enbart bifall till reservationerna nr 5, 8, 19 och 37.
          </note>
          <note type="speaker">
            Anf. 102 BENGT ROSÉN (fp):
          </note>
          <note>
            Herr talman! Det betänkande som vi behandlar i dag omfattar ett
            brett spektrum. Det upptar olika anslagsfrågor för jordbruket,
            trädgårdsnäringen, skogsbruket, fisket och rennäringen. Vidare
            tas frågor om djurskyd, växtskydd, livsmedelskontroll, utbildning
            och forskning.
          </note>
          <note>
            Jag skall i mitt anförande kommentera några produktionsgrenar
            som en samlad opposition har ansett att regeringen har behandlat
            allt för snävt när det gäller anslag för kommande år.
          </note>
          <note>
            Låt mig först konstatera att när fem partier förra året gjorde
            upp om den nya jordbrukspolitiken var vi medvetna om att vi inte
            hade möjlighet att lösa alla detaljer. Riksdagsbeslutet slår i
            stället fast att vi skall ta ett gemensamt ansvar för uppföljningen
            av omställningen.
          </note>
          <note>
            Nu har vi kommit fram till att vi på några områden måste ställa
            mer medel till förfogande än regeringen har föreslagit i sin proposition.
          </note>
          <note>
            Det gäller en del vallodlare som har varit knutna till vissa
            valltorksföretag och som har hållit i gång under en tid när de
            flesta torkanläggningar har upphört på grund av de höga oljekostnaderna.
          </note>
          <note>
            Plötsligt har de som lagt ned vallodlingen och övergått till
            spannmålsodling kunnat få stöd om de återupptog vallodlingen genom
            olika program som tar sikte på att reducera spannmålsodling. De
            som trots höga energikostnader och dålig lönsamhet fortsatte med
            vallodling har icke varit berättigade till stöd och har därför
            hotats av utslagning. NO
          </note>
          <note>
            som granskat fallet anser att konkurrensen måste få ske på lika
            villkor, och samtliga oppositionspartier har ställt sig bakom
            ett förslag där kompensationen för enkelhets skull betalas ut
            till de aktuella valltorksföretagen.
          </note>
          <note>
            En majoritet i utskottet har vidare föreslagit ett stöd för export
            av konservärter om 10 milj.kr. för nästa budgetår, eftersom EES-förhandlingarna
            inte har blivit klara i detta avseende och motsvarande stöd utgår
            inom EG. Sverige har varit ledande i världen när det gäller konservering
            och infrysning av ärter och årligen exporterat betydande kvantiteter.
            Därför bör denna verksamhet säkras tills vi är medlemmar i EG.
          </note>
          <note>
            Även vallfröodlingen behöver motsvarande stöd för att vi skall
            kunna säkerställa tillgången på frö som är lämpligt för det svenska
            klimatet.
          </note>
          <note>
            Produktionen av lammkött och fårkött motsvarar endast 70 % av
            den svenska konsumtionen.
          </note>
          <note>
            Svenska fåravelsförbundet -- som uppvaktat utskottet -- är optimistiskt
            när det gäller möjligheterna att öka den svenska produktionen.
          </note>
          <note>
            Men då behövs särskilda insatser för att öka kunnandet hos de
            svenska producenterna.
          </note>
          <note>
            Marknadsföringen av kött- och ullprodukter.
          </note>
          <note>
            Stödet till köttförsäljningen dras nu ner med 10
          </note>
          <note>
            milj.kr. för kommande budgetår, vilket motsvarar
          </note>
          <note>
            2 kr. per kilo. Vi anser liksom majoriteten i utskottet att motsvarande
            medel bör betalas ut till
          </note>
          <note>
            Fåravelsförbundet som ett engångsbelopp för att stärka denna
            för vår landskapsvård så viktiga produktionsgren.
          </note>
          <note>
            På andra områden föreslår vi från folkpartiet liberalernas sida
            besparingar.
          </note>
          <note>
            Låt mig, herr talman, avslutningsvis få beröra några av dessa
            som har anknytning till skogsbruket. I
          </note>
          <note>
            reservation 27 framhåller vi att vi inte anser att staten skall
            subventionera skogsfröplantager. I
          </note>
          <note>
            reservation 30 föreslår vi en besparing på 20 milj.kr.
          </note>
          <note>
            genom att minska detaljeringsgraden i nästa års skogsinventeringar.
          </note>
          <note>
            Herr talman! Jag nöjer mig med att yrka bifall till reservation
            5, som gäller en annan besparing.
          </note>
          <note type="speaker">
            Anf. 103 LENNART BRUNANDER (c):
          </note>
          <note>
            Herr talman! Det beslut som vi förra året fattade om jordbrukspolitiken
            och livsmedelspolitiken var ett mycket viktigt beslut. Det innebar
            ett beslut om avreglering och om omställning av det svenska jordbruket.
          </note>
          <note>
            Detta har naturligtvis skapat besvärligheter för jordbruket på
            många sätt både för jordbrukaren själv, för näringen och för samhället.
            Det här beslutet ställer naturligtvis krav på alla led i den här
            kedjan, när det så småningom skall leda någonting som är bra,
            något som det naturligtvis syftar till.
          </note>
          <note>
            Situationen är också motsägelsefull. Samtidigt som vi i dag har
            bekymmer med att vi har för mycket mat i Sverige, är det inte
            så långt till delar av världen där bekymret är att man inte har
            tillräckligt mycket mat. Det är naturligtvis svårt att få dessa
            saker att gå ihop, och det är viktigt för oss att kunna förklara
            detta på ett vettigt sätt. Samtidigt är det naturligtvis viktigt
            att vi har en beredskap för att klara den situation som kan uppstå
            framöver, eftersom situationen på den totala världsmarknaden --
            inte den restmarknad för livsmedel som vi talar om -- är helt
            annorlunda. Där är inte en för stor tillgång på mat det bekymmersamma,
            utan i stället bristen på mat.
          </note>
          <note>
            Det beslut vi fattade förra året var enigt, och det ligger ett
            mycket stort värde i att så var fallet, eftersom investeringarna
            i jordbruket är långsiktiga och man måste veta vilka regler som
            skall gälla för framtiden. Därför lade vi ner stor energi på att
            få beslutet enigt, vilket vi alltså lyckades med.
          </note>
          <note>
            Jag sade att det är mycket som är besvärligt, men det är också
            mycket som är förhoppningsfullt. Vi har i Sverige en jordbrukarkår
            som är villig till omställning och som förstår behovet härav.
          </note>
          <note>
            Lantbrukarnas riksförbund gick ganska tidigt ut och talade om
            ett spårbyte. Man hade då med även den viktiga frågan om en avreglering
            inom landets gränser, något som ju beslutet också utgår ifrån.
          </note>
          <note>
            Omställningen har också fått en glädjande stor anslutning, större
            än man för en tid sedan kanske kunde ana. Det är också viktigt.
            Detta ställer å andra sidan stora krav på oss i Sveriges riksdag
            och på de myndigheter som har att hantera dessa frågor.
          </note>
          <note>
            Jordbrukarna har tagit ett ansvar genom att ställa om. Nu är
            det viktigt också för oss att se till att inom denna femårsperiod
            gå över till annan verksamhet och få ekonomi i denna.
          </note>
          <note>
            Det är också förhoppningsfullt att vi har fått en överenskommelse
            om energipolitiken, om vilken vi här i riksdagen så småningom
            skall fatta ett beslut.
          </note>
          <note>
            Centerpartiet, folkpartiet och socialdemokraterna har här kommit
            överens om en satsning på biobränslen och bioenergi. Men även
            här är det viktigt med en uppföljning och bevakning, eftersom
            ingenting av detta ger sig självt. Allt måste vinnas successivt.
          </note>
          <note>
            Centerpartiets syn på jordbruket och jordbrukets situation är
            att det är viktigt att vi behåller åkerarealen och att vi hävdar
            den. Detta är viktigt för framtiden. Men detta måste ske på ett
            sådant sätt att jordbrukarna får en rimlig ekonomisk ersättning
            för sitt arbete. Men det är också viktigt ur försörjningssynpunkt
            för vårt land, och det är viktigt med hänsyn till solidariteten
            med de människor ute i världen som inte har tillräckligt mycket
            mat.
          </note>
          <note>
            Det är dessutom viktigt att vi nyttjar åkerarealen på ett sådant
            sätt att vi kan behålla den landskapsbild som vi och många andra
            i Sverige vill ha kvar. Den enda möjligheten att åstadkomma detta
            är att vi har ett aktivt jordbruk med aktiva människor som sköter
            detta.
          </note>
          <note>
            Jordbruket kan i detta sammanhang också ge en bra hjälp i miljöarbetet
            genom att producera miljövänlig energi.
          </note>
          <note>
            En del av den jordbrukspolitik som vi diskuterade förra året
            gällde regleringsekonomin. Det var ju en avreglering som vi skulle
            åstadkomma. Men den reglering som fanns hade ju inte kommit till
            för skojs skull, utan den hade kommit till för att skapa förutsättningar
            att lösa vissa problem, problem som man nu i den större utsträckningen
            tidigare lägger över på näringen själv att klara.
          </note>
          <note>
            I hägnet av denna regleringsekonomi hade det gjorts en mängd
            satsningar som kunde ske ganska enkelt med hjälp av dessa regleringspengar.
            Det gällde t.ex. avbytarsystem, hälsovård, andra sociala satsningar
            inom jordbruket, distriktsveterinärorganisationen och mycket annat.
          </note>
          <note>
            Regeringen fick i uppdrag att klara upp detta med näringen och
            att i budgeten lägga förslag om hur dessa pengar skulle betalas
            ut efter avregleringen. I
          </note>
          <note>
            stor utsträckning har regeringen lyckats ganska bra med detta,
            men på vissa punkter har man inte gjort det.
          </note>
          <note>
            Det gjordes också överföringar till näringar och verksamheter
            som hade bekymmer. På en rad punkter har vi nu i utskottet genom
            majoritetsbeslut ändrat i regeringens förslag. Det gäller t.ex.
            satsningen på vallfröodling, som är en viktig näring. Det är viktigt
            för svenskt jordbruk att det finns vallfrön. Det är viktigt inte
            bara för jordbruket, utan behov av vallfrön kan finnas också i
            andra sammanhang. Vi föreslår här ett bidrag på
          </note>
          <note>
            10 milj.kr. för nästa budgetår.
          </note>
          <note>
            Detsamma gäller exporten av konservärtor, som
          </note>
          <note>
            Bengt Rosén var inne på. Här föreslår vi ett bidrag på 10 milj.kr.
            Till odling av bruna bönor, som av beredskapsskäl är en viktigt
            produkt, anslår vi 2
          </note>
          <note>
            milj.kr.
          </note>
          <note>
            Vidare får fåraveln 10 milj.kr. Fåraveln är en viktigt näring
            när det gäller att hålla landskapet öppet, och den är viktig även
            i regionalpolitiska sammanhang.
          </note>
          <note>
            Det stöd som tidigare har utgått till fårnäringen från samhället
            har trappats ner, och därför måste näringen nu få en extra hjälp
            för att klara sina bekymmer.
          </note>
          <note>
            Ytterligare en del frågor skulle vi ha velat lösa. Det gäller
            bl.a. hästaveln. Det gällde här en liten summa på 2 milj.kr. som
            tidigare tillfördes hästaveln av regleringsmedel men som nu inte
            fanns med i regeringens förslag. I centerpartiet har vi reserverat
            oss för att dessa pengar skall betalas ut även nästa budgetår,
            eftersom vi tror att det är oerhört viktigt att hästaveln får
            dessa pengar.
          </note>
          <note>
            Hästen är viktig även för framtiden.
          </note>
          <note>
            I detta betänkande tas även en rad andra frågor upp. Bl.a. finns
            fiskefrågorna med i detta sammanhang. Regeringen hade här gått
            ifrån det beslut som vi fattade förra året om att pengar skall
            tillföras bildandet av fiskevårdsföreningar även under de närmaste
            åren till dem som före den 1
          </note>
          <note>
            september förra året hade anmält att de ville bilda fiskevårdsföreningar.
            Häri ingår också pengar till stöd för fritidsfisket. Pengar för
            det ändamålet måste finnas med i budget intill dess man hittar
            andra finansieringsformer. Vi har fått majoritet för att öka anslaget
            med drygt 8 milj.kr.
          </note>
          <note>
            Vi har också fått majoritet för förslaget om en utredning av
            konsekvenserna för det fria handredskapsfisket. Det är en ganska
            viktig fråga att följa upp, eftersom motsättningarna här har varit
            mycket stora.
          </note>
          <note>
            Det har också föreslagits att man skulle initiera en allmän fiskevårdsavgift.
            Detta förslag har vi i centern inte velat stödja, eftersom vi
            inte är säkra på att detta är den rätta vägen att gå. Vi har alltså
            reserverat oss på den punkten.
          </note>
          <note>
            Frågan om rennäringen behandlas också i detta betänkande. Förra
            året fattade vi ett beslut om att prisstödet till rennäringen
            skulle ökas. Men regeringen har inte fullt ut följt det förslaget.
            Nu har vi fått en majoritet för att öka det stödet med
          </note>
          <note>
            3 milj.kr. Därmed fullföljs det beslut som fattades förra året.
          </note>
          <note>
            När det gäller frågan om trygghetspaketets uppföljning har vi
            däremot inte fått majoritet i utskottet, och därför har vi reserverat
            oss på den punkten.
          </note>
          <note>
            Även en fråga som gäller trädgårdsnäringen behandlas i betänkandet.
            Trädgårdsnäringen har ju bekymmer. Vi fick förra året ett halvt
            löfte om att få en ny trädgårdsnäringsutredning. Denna har ännu
            inte tillsatts, men vi hoppas att så kommer att bli fallet och
            att regeringen sålunda uppfyller de löften som den socialdemokratiska
            gruppen gav i riksdagen förra året. I avvaktan på detta anser
            vi i centerpartiet att man borde ha gett ett större stöd till
            trädgårdsnäringen än vad utskottsmajoriteten föreslår, och vi
            har därför en reservation på den punkten.
          </note>
          <note>
            I övrigt har vi i det här betänkandet reservationer om kontroll
            av alternativt odlade livsmedel, om att stadgarna för hushållningssällskapen
            också fortsättningsvis skall fastställas av statlig myndighet,
            om leukosprogrammet när det gäller kor -- vi tror att det är viktigt
            att man fullföljer det snabbare än regeringen vill gå med på --
            och om utbildning vid lantbruksuniversitetet. Det är viktiga frågor
            i ett framtida jordbruk.
          </note>
          <note>
            Dessutom har vi reservationer om besparingar på skogsområdet,
            men de är i dag inaktuella, eftersom riksdagen förra veckan gick
            emot vårt krav på borttagande av skogsvårdsavgiften, vilket var
            kombinerat med de här besparingarna. Dem yrkar jag därför inte
            bifall till.
          </note>
          <note>
            Jag stöder centerns reservationer även i övrigt men yrkar bifall
            bara till reservationerna 6, 24 och 46.
          </note>
          <note>
            I övriga, nu inte nämnda, delar yrkar jag bifall till utskottets
            hemställan.
          </note>
          <note>
            Jag tänkte också kommentera ett par saker som
          </note>
          <note>
            Sven Eric Lorentzon sade i sitt anförande, nämligen om kostnaderna
            för maten. Sven Eric
          </note>
          <note>
            Lorentzon sade att Sverige är ett högskatteland och att det är
            ett av de främsta skälen till att maten är dyr. Det är säkert
            sant. Det vore bra om moderaterna då ville hjälpa till och sänka
            skatten, bl.a. genom att sänka momsen på livsmedel. Förra veckan
            var moderaterna inte villiga att vara med och ta bort skogsvårdsavgiften,
            vilket är anmärkningsvärt i det här sammanhanget. Det har inte
            att göra med livsmedelspriserna, men det har att göra med bondens
            möjligheter att leva.
          </note>
          <note>
            Jag kan väl också säga att jag känner en viss besvikelse över
            att moderaterna inte ville vara med om ett enhälligt förslag när
            det gäller omställningsprogrammet i det betänkande som vi nu behandlar.
            Avskrivningslånet kom faktiskt till genom ett krav från moderata
            samlingspartiet --
          </note>
          <note>
            något sådant fanns inte från början. Det är naturligtvis nödvändigt
            att man har viss uppstagning av den verksamhet som sker i omställningsarbetet.
            Skulle den situationen uppstå att det efter fem år inte skett
            någon omställning är det den enskilde jordbrukaren som blir lidande
            på det.
          </note>
          <note>
            Däremot har vi konstaterat -- det har vi beskrivit i det särskilda
            yttrande som vi har fogat till betänkandet -- att samhället har
            tagit på sig ett övergripande ansvar för att skapa marknader för
            de produkter på energiområdet som skall vara den viktigaste delen
            av omställningsprogrammet. Tar samhället inte det ansvaret och
            skapas inte de förutsättningarna är det heller inte aktuellt med
            någon återbetalningsskyldighet.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslöt kl. 17.53 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            7 § (forts.) Statsbudgeten för budgetåret
          </note>
          <note>
            1991/92, jordbruksdepartementet (forts. JoU22)
          </note>
          <note type="speaker">
            Anf. 104 SVEN ERIC LORENTZON (m)
          </note>
          <note>
            replik:
          </note>
          <note>
            Fru talman! Jag skall försöka undvika att inlåta mig på en skattedebatt.
            Det är egentligen inte skatter som vi diskuterar i dag. Jag vill
            bara säga att herr
          </note>
          <note>
            Brunander inte tycks ha läst Höök eller ha sett vad som händer
            i här i huset. Kanske vill han inte veta vad som händer.
          </note>
          <note>
            Vi moderater får ofta kritik, inte minst från centerpartiet,
            för våra skattesänkningsförslag. Vi anses vara det stora skattesänkarpartiet,
            och det säger också herr Brunander. Jag vill bara slå fast att
            en sänkning av det totala skattetrycket är en förutsättning för
            en skattereform, även för momssänkningar på mat osv. Vi måste
            sänka det totala skattetrycket.
          </note>
          <note>
            Jag är mycket tacksam för att herr Brunander tar upp frågan om
            skogsvårdsavgiften. Herr
          </note>
          <note>
            Brunander har som oftast fel. Moderaterna kräver att skogsvårdsavgiften
            skall avskaffas. Jag är glad över att nu få tillfälle att inför
            kammarens ledamöter och till protokollet dementera herr
          </note>
          <note>
            Brunanders påståenden. Under en längre tid har vi nåtts av rapporter
            utifrån landet om att flera framstående centerpartister, men även
            herr
          </note>
          <note>
            Brunander, far med det felaktiga påståendet att endast centern
            vill avskaffa skogsvårdsavgifterna.
          </note>
          <note>
            Även moderaterna och folkpartiet har yrkanden i den riktningen,
            herr Brunander. Jag ber att herr
          </note>
          <note>
            Brunander försöker korrigera sina inlägg på den här punkten,
            både här i kammaren och ännu hellre ute i landet.
          </note>
          <note>
            Omställningsersättningen tycks ha irriterat herr
          </note>
          <note>
            Brunander enormt. Vi bedömer det vara viktigare att få fart på
            omställningsprocessen än att hålla fast vid opreciserade, oklara
            formuleringar, vars innebörd bönderna inte begriper. Visst var
            och är enigheten om livsmedelspolitiken stor. Vi har med våra
            uttalanden -- jag vet inte i vilken utsträckning herr Brunander
            har bidragit -- fått fart på omställningen i år. Den gick bättre
            än förväntat de sista veckorna. Allt talar för att det även nästa
            år kommer att bli en ganska stor omfattning på omställningen,
            herr Brunander.
          </note>
          <note>
            Jag tycker inte att vi har gjort något fel. Jag är jätteglad
            över vårt ställningstagande. Det har satt sprätt på hela omställningsprogrammet.
          </note>
          <note type="speaker">
            Anf. 105 LENNART BRUNANDER (c)
          </note>
          <note>
            replik:
          </note>
          <note>
            Fru talman! Sven Eric Lorentzon vill inte ha någon skattedebatt,
            men det blir en hel del om skatter i repliken i alla fall. Det
            är mycket möjligt att moderaterna är skattesänkarpartiet, så länge
            det inte allt för mycket berör bönderna och de livsmedel som går
            till konsumenterna.
          </note>
          <note>
            Skattesänkningarna skall göras på sådant sätt att de som har
            relativt höga inkomster får del av den. Vi röstade faktiskt om
            skogsvårdsavgiften häromveckan, och då föreslog moderaterna för
            all del en sänkning men inte ett borttagande av skogsvårdsavgiften.
            Centerpartiet var definitivt ensamt om det kravet. Att moderaterna
            sedan vill ha ett resonemang om att få bort den så småningom är
            en annan sak. Då hade man möjlighet att ta ställning, men det
            gjorde man inte.
          </note>
          <note>
            På samma sätt är det när det gäller momsen på livsmedel. Jag
            har inte sett att moderaterna har agerat för att sänka skatten
            på livsmedlen och därmed göra dessa billigare för människorna.
          </note>
          <note>
            När det gäller omställningsstödet är det alldeles riktigt att
            jag är irriterad över moderaternas ställningstagande. Jag tycker
            att det är fel när herr
          </note>
          <note>
            Lorentzon säger att moderaterna genom sitt ställningstagande
            har satt fart på anmälningarna till omställning. Man kan säga
            att vi har åstadkommit detta trots moderaternas agerande. Nu hade
            det väl inte någon större betydelse i detta sammanhang över huvud
            taget, eftersom det kom i slutskedet, men ändå. Jag vill säga
            att jordbrukarnas uppslutning vad gäller omställningsstödet är
            fantastiskt bra. Det är uppfordrande för oss som sitter här att
            verkligen se till att det blir något av detta, och då är enigheten
            oerhörd viktig. Det är därför som jag är besviken när moderaterna
            gör på detta sätt. Om också andra hade gjort så, hade det hela
            rasat ihop, och det hade varit ödesdigert för svenskt jordbruk.
            Men så skedde inte, och därför fungerade det.
          </note>
          <note>
            Nu hoppas jag att det i fortsättningen kan bli enighet i detta
            avseende. Det är viktigt för den enskilde bonden att inte få en
            mängd besked från olika håll utan att de är så klara och entydiga
            som möjligt, så att det händer något när det gäller omställningen.
            Därvidlag har samhället, näringen och även den enskilde bonden
            ett ansvar. Vi har ett gemensamt ansvar, och från det skall vi
            jobba vidare och åstadkomma resultat.
          </note>
          <note type="speaker">
            Anf. 106 SVEN ERIC LORENTZON (m)
          </note>
          <note>
            replik:
          </note>
          <note>
            Fru talman! Jag skall inte inlåta mig på en skattedebatt -- det
            får skattexperterna göra. Jag vill bara klart deklarera att det
            i vår motion, som jag ber herr Brunander att vänligen läsa --
            jag kan sända över den till honom -- klart och tydligt står att
            skogsavgiften skall avskaffas. Så var det med den saken.
          </note>
          <note>
            Nu gör herr Brunander egna tolkningar när det gäller omställningsersättningen.
            Om herr
          </note>
          <note>
            Brunander hade lyssnat litet mer på folk ute i landet tror jag
            att han skulle ha intagit en annan ställning i det här avseendet.
            Jag tror att vi hamnade rätt, och det irriterar naturligtvis.
            Herr Brunander gör egna tolkningar, och jag tror att han bör fundera
            mycket noga över dem.
          </note>
          <note>
            Jag brukar ibland ta till starka ord, men jag vill om det sista
            som herr Brunander sade här bara säga att det var vad jag brukar
            kalla snömos.
          </note>
          <note type="speaker">
            Anf. 107 LENNART BRUNANDER (c)
          </note>
          <note>
            replik:
          </note>
          <note>
            Fru talman! Snömos kan kanske förekomma ibland. Så är det kanske
            med det som står i den moderata motionen om skogsvårdsavgiften.
            När vi röstade om den var det inte fråga om ett borttagande av
            avgiften. Man kan naturligtvis skriva så, men då skall man också
            leva upp till det --
          </note>
          <note>
            annars har det inget större värde.
          </note>
          <note>
            När det gäller omställningsstödet är det oerhört viktigt att
            vi är relativt överens om hur det skall fungera. Det har vi också
            varit, men moderaterna gick ifrån enigheten och har försökt profilera
            sig i denna fråga. Det kunde man naturligtvis göra när övriga
            partier tog sitt ansvar. Hade vi i de övriga partierna inte gjort
            det, hade situationen varit en annan, och det hade varit besvärligt
            för jordbruket.
          </note>
          <note>
            Skall vi ha möjlighet att klara den fria marknad som
          </note>
          <note>
            Sven Eric Lorentzon talade om i sitt inledningsanförande och
            som kommer att gälla efter fem år, är det oerhört väsentligt för
            att inte säga avgörande att den omställning som vi är i färd med
            verkligen blir lyckad. Vi måste kunna erbjuda jordbrukarna möjlighet
            att odla nya produkter. I
          </note>
          <note>
            annat fall kommer den enskilde bonden verkligen att råka illa
            ut i den obalans som då råder. Därför är det oerhört viktigt att
            denna omställningsprocess fungerar och att vi agerar rakt från
            samhällets och politikernas sida.
          </note>
          <note>
            Förste vice talmannen anmälde att Sven Eric
          </note>
          <note>
            Lorentzon anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 108 ANNIKA ÅHNBERG (v):
          </note>
          <note>
            Fru talman! Öm vårn ja, öm vårn ja, dä'ä e fina ti, da stäcker
            sä ur jola, å guschelöv för sola, ho ä så go å bli.
          </note>
          <note>
            Så skrev en gång Gustaf Fröding, men här är det mest snömos både
            inne och ute. Utanför huset har vi trots allt hopp om en övergång
            till vårklimat. Hur det är med inomhusklimatet törs jag inte riktigt
            uttala mig om.
          </note>
          <note>
            Fru talman! När jag kom som ny riksdagsledamot till jordbruksutskottet
            1988 var det en sak som förvånade mig mycket. Det var den stora
            kontrasten mellan den politiska debatt som förs i vårt samhälle,
            där ett politiskt block, det borgerliga, talar mycket om att avbyråkratisera
            och avreglera och ofta anklagar socialdemokraterna och oss vänsterpartister
            för att stå för reglering, byråkrati, krångel och administration.
          </note>
          <note>
            Den politiska debatten kan ställas mot den verklighet som jordbruksprisregleringssystemet
            visade sig representera. I bästa samverkan har man, över blockgränserna,
            under ett antal decennier byggt upp ett mycket komplicerat regleringssystem.
          </note>
          <note>
            Jag har kunnat konstatera att påtryckningarna för en avreglering
            och ett avskaffande av detta krångliga system minsann inte har
            kommit från höger -- tvärtom. Det är faktiskt från vänster som
            man nu har pressat på för att avreglera jordbruket.
          </note>
          <note>
            Moderata samlingspartiet hade t.ex. i sin motion förslaget att
            denna avreglering skulle ta tio år i stället för fem, som sedan
            blev riksdagens beslut. I
          </note>
          <note>
            den ibland något förvirrade debatt om vad som är höger och vänster
            i svensk politik finns det alltså understundom anledning att tänka
            också i denna dimension.
          </note>
          <note>
            När riksdagen förra året samlade sig till ett nästan enigt beslut
            -- fem partier var eniga om att genomföra denna avreglering --
            speglade det naturligtvis ett kompromissande. Det var resultatet
            av att alla hade fått ge vika på några punkter. Så var det också
            för vänsterpartiet. Vi tyckte att det var viktigt att markera
            att denna avreglering är en förutsättning för att det svenska
            jordbruket skall kunna få en ny och blomstrande framtid. Men vi
            vill markera att det inte betyder att samhället inte längre har
            ansvar.
          </note>
          <note>
            Vi hade också velat se en något annan inriktning när det gällde
            omställningsperioden och de framtida samhälleliga insatserna inom
            jordbrukspolitiken.
          </note>
          <note>
            Vi hade velat att man mer lyft fram framtidstron och mer sett
            till jordbrukets möjligheter och mindre till dess problem.
          </note>
          <note>
            Vi anser t.ex. att framtagandet av jordbruksprodukter som bas
            för industriproduktion är en nödvändighet, eftersom vi vet att
            ett av vårt samhälles mest grundläggande problem är att vi har
            en industriell produktion som skapar miljöproblem i varje led
            och som slutligen också leder till problem när det gäller avfallshanteringen.
            Att då kunna satsa på t.ex.
          </note>
          <note>
            produktion av bioplaster som på ett naturligt sätt kan gå in
            i ett ekologiskt kretslopp är inte en lustig liten nischfråga.
            Det är en avgörande fråga för vårt samhälles framtid om vi lyckas
            ta det steget och på ett nytt sätt göra de areella näringarna
            till basen för hela samhället.
          </note>
          <note>
            I de frågor där vi i vänsterpartiet förra året hade en annan
            mening har vi också i år återkommit med krav. Vi är övertygade
            om att liksom droppen urholkar stenen kommer vi så småningom att
            få ett större gehör för dessa krav än det vi tyvärr har fått i
            år. Det gäller t.ex. ökade satsningar på SLUs arbete med landsbygdsutveckling
            och forskning.
          </note>
          <note>
            I fråga om landsbygdsutveckling gäller det också att utvidga
            de satsningar som har gjorts i Norrland med det särskilda åtgärdsprogrammet,
            vilket ger ganska fria resurser att använda på den lokala nivån.
            De satsningarna bör byggas ut till hela landet.
          </note>
          <note>
            Vi hade också velat att man mer sett till vad som kommer att
            hända med jordbruket i skogs- och mellanbygd och att den av riksdagen
            instiftade ersättningen för landskapsvård dels hade blivit större,
            dels hade fått en något annan inriktning, en mer generell karaktär,
            och också innefattat vallodling och betesdrift. Diskussionen om
            ersättningen för landskapsvård kommer vi få anledning att återkomma
            till, eftersom frågan i år inte behandlades i samband med statsbudgeten
            utan i samband med miljöpolitiken.
          </note>
          <note>
            Vi har i år liksom tidigare år tagit upp något som lantbruksstyrelsen
            tidigare krävt, nämligen behovet av en statlig finansieringsmöjlighet
            när det gäller investeringar inom jordbruket med anledning av
            ökade miljökrav och de ökade krav som djurskyddslagen har lett
            till när det gäller djurhållningen. Det hade varit en viktig signal
            från samhällets sida. I en period när många jordbrukare tycker
            att framtiden är osäker är det svårt att våga sig på kostsamma
            investeringar, bygga om stallar och göra investeringar i gödselvårdsanläggningar,
            om man inte också ser att det finns en rimlig möjlighet att göra
            investeringen finansiellt överkomlig.
          </note>
          <note>
            Vi har i år liksom tidigare år föreslagit större satsningar när
            det gäller det ekologiska lantbruket, eller alternativ odling,
            som man också brukar säga.
          </note>
          <note>
            När vi ser på jordbruket i det globala perspektivet och ser hur
            den snabba ökningen av jordbruksproduktionen under efterkrigstiden
            nu tenderar att förbytas i ett avstannande eller nästan en minskning
            på sina håll i världen, inser vi hur viktigt det är att vi kommer
            i från det moderna jordbrukets problem. Om man ser sig omkring
            i världen är det uppenbart att omfattande kemikaliehantering och
            felaktigt genomförda bevattningssystem inte är långsiktiga lösningar
            för jordbruket. Det leder inte till en långsiktigt hållbar produktion.
          </note>
          <note>
            Det ekologiska lantbruket däremot, som bygger på att man använder
            på plats givna resurser och försöker ha ett energisnålt jordbruk,
            är framtidens jordbruk. Vi borde därför se till att hjälpa fram
            den delen av jordbruket i denna omställningsperiod.
          </note>
          <note>
            Alternativ odling har -- liksom många andra produktionsgrenar
            inom jordbruket som inte har varit så stora, såsom fårnäringen,
            getnäringen och linodlingen -- missgynnats av det tidigare systemet
            för jordbruksprisreglering. Man kan ju då säga att det nu kommer
            att bli lättare för dessa grenar av jordbruket att klara sig nu
            när vi avreglerar. Men då glömmer man bort att vi redan har en
            så fastlåst struktur inom jordbruket. Den är redan så fast uppbyggd
            att det blir mycket svårt för de delar av jordbruket som i omställningsperiodens
            start är mycket små. Det är mycket svårt för dem att hävda sig.
            Det behövs därför ett mer aktivt stöd i själva omställningsperioden.
            Vi är mycket glada över att jordbruksutskottet nu föreslår riksdagen
            sådana satsningar när det gäller fårnäringen, men vi tycker att
            det också hade behövts när det gäller det ekologiska lantbruket.
          </note>
          <note>
            När det så gäller själva omställningsstödets utformning måste
            jag nog instämma med Lennart
          </note>
          <note>
            Brunander att det förvånar mig att moderata samlingspartiet har
            reserverat sig särskilt på denna punkt, eftersom just moderata
            samlingspartiet hade ett så stort inflytande på hur omställningsstödet
            kom att utformas. Hela konstruktionen med ett villkorslån och
            de konsekvenser detta får i och med att man faktiskt måste lägga
            fast villkor för under vilka omständigheter ett eventuellt stöd
            skall återbetalas, hämtades från moderata samlingspartiets motion.
            Det var moderaterna som med mycket stor kraft drev att man skulle
            ha just den här uppläggningen. Jag tycker därför att det är mycket
            märkligt att moderaterna reserverar sig när det nu visar sig att
            denna utformning innehåller komplikationer. Dessutom anser jag
            att en del av den oklarhet som fanns i början har skingrats bl.a.
          </note>
          <note>
            genom det frågesvar som man hänvisar till i betänkandet och även
            genom den diskussion som senare har förts.
          </note>
          <note>
            Moderaterna försöker här skära pipor i vassen och drar litet
            grand fördel av den oro och ängslan inför framtiden som kan finnas
            hos jordbrukare. Det är mycket beklagligt, eftersom jag tror att
            det svenska jordbruket är mer betjänt av att vi med kraft hävdar
            att omställningen är möjlig att genomföra. Vi bör i stället visa
            på hur detta skall gå till. Den moderata reservationen bidrar
            inte precis till att öka klarheten om villkorslånens återbetalning.
            Hade utskottet beslutat sig för en sådan skrivning tror jag att
            förvirringen hade blivit mångdubbelt större bland jordbrukarna
            om vad den egentliga innebörden i detta förslag är.
          </note>
          <note>
            Det finns här naturligtvis en koppling till energipolitiken.
            Jag skall inte sticka under stol med att vi är besvikna över att
            det energipolitiska beslutet inte innehåller en omedelbar start
            av kärnkraftsavvecklingen, och jag tror att det finns en svaghet
            där. Om det inte finns en marknad för den inhemska förnyelsebara
            energiproduktionen, utan den marknaden tas upp av kärnkraftsel,
            finns det utan tvivel ett problem. Men det kan inte rättas till
            genom att vi förändrar jordbrukspolitiken. Det måste rättas till
            genom att vi förändrar energipolitiken.
          </note>
          <note>
            Detta betänkande spänner över ett vitt fält, och det behandlar
            inte bara jordbruket. Men det är naturligtvis jordbruksfrågorna
            som nu är viktigast i diskussionen, eftersom vi befinner oss precis
            i början av omställningsperioden. Vi i vänsterpartiet är också
            glada över att utskottet följer upp det beslut som fattades förra
            året genom att fortsätta den samhälleliga satsningen på en del
            av de grödor vilka tidigare talare nämnt, vallfrö, bruna bönor
            m.m.
          </note>
          <note>
            Det är inte fråga om att förändra det beslut som riksdagen fattade
            förra året. I det beslutet kunde vi inte i detalj gå in på alla
            de delar som tidigare finansierades med s.k. inomramsmedel, dvs.
            inom ramen för systemet för jordbruksprisreglering. Vi sade redan
            då att vi måste återkomma till detta, gå igenom och se vad som
            i fortsättningen på kort eller lång sikt skall finansieras via
            statsbudgeten och vad som skall föras över till näringen själv.
            Det är precis ett sådant arbete vi håller på med.
          </note>
          <note>
            Detta arbete kompliceras naturligtvis av att GATT-
          </note>
          <note>
            förhandlingarna inte har gått såsom vi hade hoppats och förväntat
            oss när vi förra året diskuterade livsmedelspolitiken. Vi vet
            alla att GATT-
          </note>
          <note>
            förhandlingarna har gått i stå, och vi vet inte när de kommer
            att ge ett sådant resultat att det leder till ömsesidiga neddragningar
            av gränsskydd och borttagande av tullar.
          </note>
          <note>
            Till detta kommer ytterligare en komplikation.
          </note>
          <note>
            Sven Eric Lorentzon berörde EG-anslutningen och hur positivt
            det var att jordbruket som första näring klart hade tagit ställning
            för en EG-anslutning. Jag är inte så säker på att det kommer att
            vara så positivt för jordbruket. Det beror på i vilken omfattning
            vi får del av EGs jordbrukspolitik, och vi vet ju alla att den
            håller på att förändras. Jag tror inte att man kan ha några som
            helst förhoppningar om att den jordbrukspolitiken skall vara kvar
            och att det svenska jordbruket skall få del av den. Jag tror att
            det kommer att leda till att vi får möta en ökad import och att
            det blir svårt för det svenska jordbruket att hävda sig. Det är
            viktigt att vi då försöker lyfta fram det vi har av svenska produkter
            som kan hävda sig på en exportmarknad.
          </note>
          <note>
            Det är ett problem i sammanhanget att man nu i förhandlingar
            med EG diskuterar just jordbruket och för vilka jordbruksprodukter
            vi redan nu skall sänka gränsskyddet och göra åtaganden från svensk
            sida. Det är olyckligt att den diskussionen inte förs öppet och
            offentligt så att vi har möjlighet att delta i den. Det är beklagligt
            och ett exempel på hur den pågående EG-anpassningen till sin karaktär
            är odemokratisk, eftersom diskussionerna förs i slutna rum och
            utan att, som i det här fallet, ens de närmast berörda, nämligen
            jordbrukarna, har någon som helst möjlighet att ta del av diskussionen.
          </note>
          <note>
            Detta betänkande, som i så hög grad handlar om jordbruket, tar
            också upp skogsvården och fisket.
          </note>
          <note>
            Jag skall inte uppehålla mig länge vid detta. Det beror inte
            på att det inte är viktiga områden, utan påatt den framtida skogspolitiken
            i så hög grad är föremål för diskussion i den skogspolitiska kommittén.
          </note>
          <note>
            När det gäller de medel som vi förra året beslutade inte skulle
            användas till s.k. 5:3-bidrag, finner jag det beklagligt att man
            inte har valt att fortsätta att använda resurser i den omfattningen
            inom skogsbruket i Norrland till den typ av ersättningar som kan
            bidra till ett mer arbetsintensivt men ett mer naturanpassat skogsbruk.
            När vi förra året diskuterade att ta bort de s.k. 5:3-bidragen
            var upprördheten stor hos t.ex. socialdemokraterna över att detta
            i så hög grad skulle hota sysselsättningen. När vi i år så mycket
            tydligare är på väg in i eller redan befinner oss i lågkonjunkturen
            och när regeringen föreslår att man skall dra bort dessa medel,
            hörs det ingenting från socialdemokraterna om hur sysselsättningen
            nu hotas. Vi hade gärna sett att de resurserna hade funnits kvar.
          </note>
          <note>
            I övrigt anser vi att det är bra att utskottet nu begär en utredning
            om fiskevårdsavgiften. Vi anser också att det är bra att utskottet
            fullföljer de beslut det fattade förra gången vi diskuterade fiskevård
            och att man föreslår att medel skall anslås för bildande av fiskevårdsområden.
          </note>
          <note>
            Fru talman! Det finns många reservationer till detta betänkande.
            Vi från vänsterpartiet står bakom dem alla, men jag yrkar bifall
            endast till reservation nr
          </note>
          <note>
            7.
          </note>
          <note type="speaker">
            Anf. 109 SVEN ERIC LORENTZON (m)
          </note>
          <note>
            replik:
          </note>
          <note>
            Fru talman! Fru Åhnberg började mycket vackert med att tala om
            klimatet, främst då klimatet mellan de borgerliga. Jag vet inte
            vilket klimat Annika
          </note>
          <note>
            Åhnberg har levt i den senaste tiden. Hos socialdemokraterna
            är klimatet vad jag kan förstå ganska kärvt, och jag skulle vilja
            säga att de vindar som blåser kring de borgerliga är väl ljumma
            vårvindar jämfört med den mycket kalla blåsten på den socialistiska
            sidan.
          </note>
          <note>
            Fru Åhnberg talar mot sig själv. Hon talar om att det var vänsterkrafterna
            som drev avregleringen.
          </note>
          <note>
            Så var det inte. Under hela processens gång var det de borgerliga
            som gjorde det. Hon sade själv att det var moderaternas förslag
            som antogs när det gällde omställningsersättningen. Även i andra
            frågor var det de borgerliga som drev på under hela vägen fram.
            Jag vet inte om det är någon drömvärld hon målar upp, men Annika
            Åhnberg talar här mot fakta.
          </note>
          <note>
            Jag vet att EG inte är problemfritt. Jag säger att det blir stora
            problem att gå med i EG. Men det kanske vore en katastrof för
            svenskt jorbruk att stå utanför.
          </note>
          <note>
            Det vi jordbrukare och talesmän för jordbruket vill är att få
            konkurrera på lika villkor.
          </note>
          <note type="speaker">
            Anf. 110 ANNIKA ÅHNBERG (v) replik:
          </note>
          <note>
            Fru talman! Det är nästan patetiskt att höra hur
          </note>
          <note>
            Sven Eric Lorentzon försöker göra hela avregleringsprocessen
            till ett borgerligt förslag.
          </note>
          <note>
            Alla som har deltagit i debatten vet ju att det inte alls var
            så processen gick till.
          </note>
          <note>
            Att moderata samlingspartiet sedan, när ärendet kom till riksdagen,
            fick ett mycket stort inflytande över just hur omställningsstödet
            skulle utformas, så är det tyvärr, och det tycker jag är beklagligt.
            Det har kanske att göra med att de andra partierna i det arbetet
            inte tillräckligt vågade luta sig åt den andra sidan. Om så skett,
            hade omställningsstödet sett litet annorlunda ut.
          </note>
          <note>
            Men det är historia nu. Vi har fått ett stöd som är utformat
            på ett visst sätt. Jag tycker bara att det är beklagligt att just
            moderata samlingspartiet -- och det förnekade inte heller Sven
            Eric Lorentzon --
          </note>
          <note>
            som hade så stort inflytande över hur det här stödet kom att
            utformas nu är det enda parti som mer eller mindre vill gå ifrån
            uppgörelsen. Moderaterna reserverar sig nu och säger att de velat
            ha en annan utformning.
          </note>
          <note>
            Det är ett dubbelspel. Därför tycker jag att det var ganska viktigt
            att här få påpeka just att det är moderata samlingspartiet som
            i hög grad har ansvaret för att stödet blivit onödigt krångligt
            och svårhanterligt.
          </note>
          <note>
            Anf. 111 MARIANNE SAMUELSSON
          </note>
          <note>
            (mp):
          </note>
          <note>
            Fru talman! Det här betänkandet berör många viktiga områden.
            Framför allt berör det jordbruket, och vi har här hört om de fem
            partierna som enats om en jordbruksuppgörelse.
          </note>
          <note>
            Vi hade velat ha en mer miljöanpassad uppgörelse.
          </note>
          <note>
            Miljön kom på något vis i skymundan för marknadskrafterna. Den
            viktiga biten skulle vara att kunna konkurrera på marknaden. Visst
            är det viktigt, men det är också väldigt viktigt i dagens läge,
            när man gör en så här stor omställning, att den blir miljöanpassad.
          </note>
          <note>
            När huvudsyftet nu var att minska överskottet, tycker vi att
            man borde ha gjort det genom att satsa betydligt mer på ett ekologiskt
            jordbruk. Ett ekologiskt jordbruk är betydligt mindre miljöstörande
            och stimulerar öppna landskap i de områden där vi framöver förmodligen
            kommer att få se tät granskog. Vi hade hellre sett att man hade
            skapat ett arealbaserat inkomststöd. Tillsammans med sänkt matmoms
            skulle också konsumenterna på det sättet ha kunnat få en bra produkt,
            som förmodligen mycket väl hade kunnat konkurrera på marknaderna.
          </note>
          <note>
            Jag skall inte gå in på hela betänkandet utan bara nämna litet
            grand om det som jag tycker har varit glädjande vid behandlingen
            av de här frågorna, bl.a. att vi har lyckats enas om att satsa
            mer på svensk fårnäring. Det är otroligt viktigt ur landskapsvårdssynpunkt
            att vi kan hålla i gång fårnäringen. Fåren är ur ekologisk synvinkel
            mycket värdefulla. Även om vi hade tyckt att man borde ha gjort
            ytterligare satsningar, tycker vi att möjligheten för svensk fårnäring
            att marknadsföra sig nu kan leda till att vi får behålla en aktiv
            fårhållning i Sverige.
          </note>
          <note>
            En annan bit som är en miljömiss, där pengarna skulle ha kunnat
            användas betydligt bättre, tycker jag är de 40 miljonerna till
            byggande av skogsbilvägar. Det bidraget tycker vi att man enkelt
            kunde avskaffa i nuläget. De pengarna skulle förmodligen kunna
            göra betydligt större nytta på många andra områden i samhället.
          </note>
          <note>
            Det är glädjande, tycker jag, att vi har fått med litet grand
            om fisket och fiskevårdsavgiften framöver här.
          </note>
          <note>
            Jag stöder naturligtvis alla våra reservationer, men jag yrkar
            bifall speciellt till reservationerna 14, 23
          </note>
          <note>
            och 33.
          </note>
          <note>
            Avslutningsvis skulle jag vilja säga med anledning av att Annika
            Åhnberg pratade så vackert om utomhusmiljön och inomhusmiljön,
            att med den arbetsbelastning vi har riskerar vi i jordbruksutskottet
            att bara veta hur det är med inomhusmiljön.
          </note>
          <note type="speaker">
            Anf. 112 ÅKE SELBERG (s):
          </note>
          <note>
            Fru talman! Betänkandet som vi nu behandlar grundar sig på budgetpropositionen,
            bilaga 11, jordbruksdepartementet. Propositionen präglas av framför
            allt två saker.
          </note>
          <note>
            Det är för det första det historiska livsmedelsbeslutet som vi
            fattade den 9 juni i fjol våras, alltså för knappt ett år sedan.
            Vi fattade det beslutet, som alla vet, i stor enighet, och det
            har ett väldigt stort värde att vi kunde göra det. Då togs också
            första steget mot avregleringen av jordbruket, en näring som varit
            ganska tufft reglerad i närmare 60 år.
          </note>
          <note>
            För det andra präglas propositionen av den nya konsumentinriktade
            livsmedelspolitiken men också av att arbetet forsätter med att
            effektivisera de offentliga myndigheterna. Det är naturligtvis
            med hänsyn till det ekonomiska läget som det ställs krav på besparingar
            och återhållsamhet.
          </note>
          <note>
            Förutom ett fullföljande av livsmedelsbeslutet måste arbetet
            framöver inriktas på att klara våra ambitioner på miljöområdet,
            när det gäller förbättrat djurskydd och när det gäller att utveckla
            skogspolitiken. Vad beträffar skogsbruket är en utredning tillsatt
            och arbetar, och den skall vara färdig 1992. Därför är det viktigt
            att vi nu inte gör några större förändringar utan att utredningen
            får jobba i lugn och ro tills den har sina förslag klara.
          </note>
          <note>
            Det är också viktigt att satsa på forskning och utveckling för
            jord- och skogsbruk.
          </note>
          <note>
            Jordbruksministern har i propositionen aviserat nästa steg, hur
            vi går vidare med fjolårets beslut.
          </note>
          <note>
            Det följs nu upp i budgetförslaget. Vad har då hänt sedan i fjol
            våras, när vi fattade beslutet?
          </note>
          <note>
            Naturligtvis var det spännande hur vi skulle klara omställningen
            och vilket intresse vi skulle kunna skapa. Omställningen är nu
            i full gång, t.o.m. på litet större areal än vad vi kanske kunnat
            tro. För närvarande finns ganska exakt 400 000 hektar med i omställningsprogrammet.
            Det står nu helt klart att företagarna har gripit tag i möjligheterna
            att förändra produktionen. Minskningen av mjölkproduktionen verkar
            också kunna gå i stort sett programenligt.
          </note>
          <note>
            Förra vårens beslut kan också ses som ett första steg mot en
            mera konsumentinriktad livsmedelspolitik, med större variation
            i utbudet av livsmedel och förhoppningsvis också möjlighet att
            komma ner till en lägre prisnivå. Riksdagen valde att ge företagarna
            ett stort spelrum, och det var säkert ett klokt beslut, när man
            satsade runt 14 miljarder för att få i gång avregleringen och
            för att kunna genomföra den här reformen.
          </note>
          <note>
            Det bör vara stimulerande för företagsutvecklingen och kreativiteten.
            Här gäller det ju också om vi skall hävda oss i framtiden i svenskt
            jordbruk genom att få fram ny produktion och nya produkter. Det
            är också nödvändigt att den här reformen analyseras och att den
            utvärderas. Därför är det också tillfredsställande att regeringen,
            i enlighet med riksdagsbeslutet, nu gett berörda myndigheter i
            uppgift att följa upp reformens olika verkningar så att vi också
            undviker att någonting går snett här.
          </note>
          <note>
            En del besparingar finns också med i betänkandet och i propositionen.
            Dessa besparingar kan ske både genom rationaliseringar i administrationen
            och genom en del strukturåtgärder. Där har man nu kunnat rationalisera
            för ungefär 60 milj. kr. Dessa åtgärder innebär bl.a. att lantbruksstyrelsen
            och statens jordbruksnämnd upphör och att den verksamheten går
            över till lantbruksverket.
          </note>
          <note>
            Nu är det också viktigt att vi klarar av de internationella förhandlingarna
            -- GATT-
          </note>
          <note>
            förhandlingarna ligger ju i och för sig stilla nu -- och kan
            gå vidare. Jag anser att det är mycket viktigt att vi kan sänka
            de svenska gränsskyddet. Därmed kan vi öka importkonkurrensen
            och på det sättet påverka och få lägre matpriser.
          </note>
          <note>
            Livsmedelsreformens andra steg tas i samband med att vårt gränsskydd
            sänks. Då kan vi sänka priserna och få en positiv effekt hos konsumenterna.
            Det var också en inriktning som var med i livsmedelsbeslutet.
            Det leder till att man ökar frihandeln, och det kommer också att
            innebära ett varierat varuutbud. Importen av livsmedel kommer
            naturligtvis också att öka, men samtidigt leder det till att vi
            ökar och förbättrar möjligheterna att konkurrera på andra marknader.
          </note>
          <note>
            Det tredje steget för att uppnå lägre konsumentpriser är att
            skärpa konkurrenslagstiftningen. Där är det viktigt att vi får
            fler aktörer på livsmedelsmarknaden så att det inte bara är fråga
            om ett fåtal livsmedelskedjor som styr hela livsmedelssektorn.
          </note>
          <note>
            Betänkandet JoU22 som vi nu behandlar har tillförts 47 reservationer
            samt 5 särskilda yttranden.
          </note>
          <note>
            Vi har inom socialdemokraterna gjort en uppdelning så att jag
            ansvarar för områdena:
          </note>
          <note>
            A. jordbruksdepartementet
          </note>
          <note>
            B. jordbruk och trädgårdsnäring
          </note>
          <note>
            C. skogsbruk
          </note>
          <note>
            E. rennäring med tillhörande reservationer.
          </note>
          <note>
            De återstående områdena jämte reservationer kommer Kaj Larsson
            att kommentera.
          </note>
          <note>
            Jag skall kommentera reservationerna litet grand.
          </note>
          <note>
            Reservation 1 och 2 föreslår en ytterligare sänkning av anslaget
            till jordbruksdepartementet, men majoriteten tillstyrker den rationalisering
            som jordbruksministern nu föreslår. Man anser att den är tillräcklig,
            och därför yrkar jag avslag på reservationerna.
          </note>
          <note>
            När det gäller anslaget till jordbruksverket föreslår folkpartiet
            och moderaterna en sänkning med 15,5
          </note>
          <note>
            milj. kr. i reservation 5. Centern vill höja anslaget med 300
            000 kr., medan vänstern vill tillskjuta ytterligare 60 milj. kr.
            Vi finner att anslaget är väl avvägt, och jag yrkar avslag på
            reservationerna 5, 6
          </note>
          <note>
            och 7.
          </note>
          <note>
            I reservation 9 vill moderaterna minska jordfonden med 70 milj.
            kr., men vi upplever att jordfonden är ett bra instrument för
            att förbättra företagsstrukturer inom både jordbruk och skogsbruk.
            Det har varit ganska fördelaktigt att ha en hygglig jordfond att
            ta till för att på det sättet stötta upp de olika företagen. Jag
            yrkar därför bifall till budgetpropositionen och avslag på reservationen.
          </note>
          <note>
            Reservation 12, stöd till vallfröodlingen, är en socialdemokratisk
            reservation. När det jordbrukspolitiska beslutet togs innebar
            det bl.a.
          </note>
          <note>
            att de interna marknadsregleringarna skulle avskaffas med början
            den 1 juli 1991. Därmed avvecklas även de interna avgifter som
            finansierar regleringen. Att då utveckla nya stöd som majoriteten
            nu vill kan inte vara rimligt. Jag yrkar därför bifall till reservation
            nr 12.
          </note>
          <note>
            Sedan kommer vi till reservation nr 19 om omställningen och omställningsstödet.
            Den har man diskuterat tidigare, och jag blev verkligen förvånad
            när jag läste den reservationen. Här tog en i stort sett helt
            enig riksdag ett beslut för mindre än ett år sedan. Nu svänger
            moderaterna och menar att pengarna inte skall behöva betalas tillbaka
            även om man ingenting gjort under omställningsperioden. Jag vill
            påstå att detta är ett svek mot uppgörelsen. Men det är också
            ett svek mot dem som nu seriöst ställer upp och satsar på den
            här omställningen. Det skapar alltid tveksamheter när man kommer
            med sådana här påbud. Det är tillfredsställande att de övriga
            partierna har tagit avstånd från detta.
          </note>
          <note>
            Reservationerna 26 och 27 kommer från moderaterna och folkpartiet.
            Båda vill avskaffa stödet till skogsfröplantager. Vi tycker att
            det är angeläget att se till att man har en tillräcklig mängd
            och bra kvalitet på plantmaterialet. Det är nödvändigt för att
            kunna driva ett långsiktigt jordbruk. Jag yrkar avslag på reservationerna.
          </note>
          <note>
            Reservationerna 29, 30 och 31, från moderaterna, folkpartiet
            och centern, vill avskaffa anslaget till översiktliga skogsinventeringar.
            Det finns tid kvar på detta och man har gjort det över hela landet.
            Vi tycker att det är ett bra instrument för att se över vad vi
            har för skogsinnehav. Vi yrkar avslag på reservationerna.
          </note>
          <note>
            Reservation nr 40 är socialdemokratisk. Den handlar om prisstöd
            till rennäringen. Vi anser att det är en skälig och tillräcklig
            höjning av prisstödet när man räknar upp det med 39 %. Det är
            inte befogat att höja ytterligare, varför jag yrkar bifall till
            reservation nr 40.
          </note>
          <note>
            Reservation 41 är också en socialdemokratisk reservation om kontroll
            av renräkningen. I den preliminära behandlingen i utskottet var
            vi på mycket god väg att klara ut det här och kunna ta itu med
            kontroll av renräkningen, men oppositionen svängde. Jag vet att
            Hans Dau skall gå upp i debatten, och det blir intressant att
            få höra om han delar den uppfattningen. Han bor och verkar ju
            i de här områdena.
          </note>
          <note>
            Eftersom det är mycket angeläget att samhället skapar sig inflytande
            och insyn på detta område tycker vi att man borde ha tillstyrkt
            motion Jo211.
          </note>
          <note>
            Det är mycket olyckligt att antalet renar i princip ökar helt
            utan kontroll. Detta skapar motsättningar som inte minst rennäringen
            tar mycket stor skada av.
          </note>
          <note>
            Avslutningsvis vill jag yrka bifall till de socialdemokratiska
            reservationerna som finns under anslagen A, B, C samt E och avslag
            på de övriga. Jag kommer att begära votering när det gäller reservation
            12, 40 och 41.
          </note>
          <note type="speaker">
            Anf. 113 LENNART BRUNANDER (c)
          </note>
          <note>
            replik:
          </note>
          <note>
            Fru talman! Åke Selberg tog inledningsvis upp ett par frågor
            som inte behandlas i det här betänkandet, nämligen gränsskyddet
            och konkurrenslagstiftningen. På båda dessa punkter gjordes ju
            ganska klara uttalanden i förra årets beslut. Om Åke Selberg med
            sitt resonemang om gränsskyddet menar att Sverige ensidigt skall
            sänka gränsskyddet, är det ett avsteg från en överenskommelse
            som vi gjorde förra året. Jag förutsätter att socialdemokraterna
            inte kommer att göra det. Det är en fråga till Åke Selberg: Innebär
            det resonemang som förts att det svenska gränsskyddet ensidigt
            skall sänkas? I så fall protesterar jag.
          </note>
          <note>
            Samma sak gäller konkurrenslagstiftningen. Där har vi nu fått
            en proposition som inte stämmer överens med vad vi var överens
            om förra året, nämligen att det skall vara möjligt för jordbrukskooperationen
            att arbeta även efter en ny konkurrenslagstiftning. Sedan talar
            Åke Selberg om att det inte bara skall vara ett par livsmedelskedjor
            som skall hantera livsmedelsmarknaden. Dem tar man ju inte upp
            i det här sammanhanget. Det är jordbrukskooperationen man angriper.
            Vänta med det tills man får en samlad bild av detta.
          </note>
          <note>
            Åke Selberg diskuterar litet de reservationer som finns. När
            det gäller centerpartiet och ÖSI-
          </note>
          <note>
            pengarna har jag redan sagt att den reservationen inte är aktuell
            i dag. Jag har inte yrkat bifall till den i det här sammanhanget.
            Riksdagen avslog i förra veckan ett borttagande av skogsvårdsavgiften
            som är sammankopplad till ÖSI.
          </note>
          <note>
            Åke Selberg säger att det är orimligt att höja prisstödet till
            rennäringen. Vi följer bara det beslut som riksdagen fattade förra
            året. Det har regeringen inte gjort. Det är en bakläxa till regeringen.
          </note>
          <note>
            Det är inte fråga om några nya pengar för de beslut vi har lyckats
            få igenom för stöd till vallfröodling och konservrätter, Åke Selberg.
            Det är pengar som låg i det gamla prisregleringssystemet och som
            regeringen hade till uppgift vid förra årets beslut att klara
            ut. Men regeringen har struntat i dessa delar.
          </note>
          <note>
            Det är därför som vi ger regeringen bakläxa även på den punkten.
          </note>
          <note>
            Vidare har vi frågan om renräkning och kontroll.
          </note>
          <note>
            Det är riktigt att det finns ett intresse för att göra något.
            Visserligen har vi avstyrkt det tidigare förslaget om en samlad
            samepolitik. Men det hade varit möjligt att göra något om tvångsslakten
            hade avskaffats. Men det var man inte villig att göra. Då sade
            vi ifrån att det måste bli en samlad rennäringspolitik.
          </note>
          <note type="speaker">
            Anf. 114 ANNIKA ÅHNBERG (v) replik:
          </note>
          <note>
            Fru talman! Åke Selberg var nästan lyrisk över hur bra det gick
            med omställningen av jordbruket. Jag delar i och för sig uppfattningen
            att det är glädjande att det har blivit en så stor anslutning.
            Men jag vill understryka att det är viktigt att utvärdera och
            analysera var i landet som det sker en omställning och hur det
            går till. Det är också viktigt att bevara jordbruket och den levande
            landsbygden i de delar av landet där den spelar en stor roll,
            naturligtvis för livsmedelsproduktionen men också för landskapsbilden,
            infrastrukturen osv. Där finns all anledning att vara fortsatt
            vaksamma.
          </note>
          <note>
            Vidare berördes EG-perspektivet. Med tanke på den förestående
            EG-anslutningen för Sveriges del -- som vi från vänsterpartiets
            sida inte är så särskilt positiva till -- undrar jag om Åke Selberg
            tror att det är möjligt för Sverige att inta den hållning som
            gjordes i GATT-förhandlingarna som tyvärr misslyckades. Jordbruksministern
            och Anita
          </note>
          <note>
            Gradin ledde förhandlingarna. Det gjordes i det uppenbara syftet
            att nå fram till en lösning att åstadkomma neddragning av subventioner
            och skydd när det gäller industriländerna.
          </note>
          <note>
            Häromdagen kunde man läsa i media att frihandelsoganisationen
            GATT riktade stark kritik mot EG. Det är EG som är den största
            bromsklossen i processen. Det EG som i vårt land så ofta framställs
            som så internationalistiskt och frihandelsvänligt är ett mycket
            protektionistiskt block. Jag undrar om det kommer att vara möjligt
            för Sverige att försöka driva processer som gagnar tredje världens
            länder, när vi själva skall sitta som nära anslutna eller t.o.m.
            som medlemmar i EG.
          </note>
          <note>
            Det är en viktig fråga inte bara för svensk del, utan även när
            det gäller den globala solidariteten med tredje världens länder.
          </note>
          <note>
            Konkurrensaspekter berördes också här. Det hör inte till detta
            betänkande. Men det är naturligtvis viktiga frågor när vi diskuterar
            livsmedelspolitiken.
          </note>
          <note>
            Det får mig återigen att tänka på de krav som vi har rest när
            det gäller ekologiskt lantbruk. Det är också ett konsumentkrav.
            Om vi lyckas få en ökad konkurrens och bryta de fåtaliga kedjornas
            dominans, kommer situationen att underlättas för de små jordbruksägarna
            som har svårt med distribution och att komma ut i handeln.
          </note>
          <note>
            Hur tror Åke Selberg att den alternativa odlingen skall kunna
            hävda sig mot dessa jättar? Jag är övertygad om att när man väl
            har kommit över de inledande problemen kommer man att hävda sig
            i kraft av kvalitet och bra produktion. Men hur skall man kunna
            klara själva inledningen när det ser ut som det gör med den oerhört
            monopoliserade marknaden som vi har?
          </note>
          <note>
            När det gäller renräkningen delar jag Lennart
          </note>
          <note>
            Brunanders uppfattning. Det var inte omöjligt att föra en diskussion
            i utskottet. Det fanns en diskussion. Det fanns en utgångspunkt
            att diskutera om man ville göra sig av med den ociviliserade tvångsslakten.
            Men det var inte socialdemokraterna intresserade av. Då får man
            finna sig i att det blev nej på den punkten.
          </note>
          <note type="speaker">
            Anf. 115 SVEN ERIC LORENTZON (m)
          </note>
          <note>
            replik:
          </note>
          <note>
            Fru talman! Om jag uppfattade Åke Selberg rätt, sade han att
            nästa steg är en sänkning av gränsskyddet. Jag ansluter mig till
            Brunanders frågeställning både när det gäller gränsskyddet och
            konkurrenslagstiftningen. Jag har inget mer att utveckla där.
            Men när man ser att nästa steg är en sänkning av gränsskyddet,
            vore det välgörande om herr Selberg ville markera vad han menar
            med uttalandet.
          </note>
          <note>
            Vidare talar Sven-Åke Selberg sveket mot uppgörelsen, dvs. omställningsersättningen.
            Jag har inte för avsikt att driva den frågan så hårt här.
          </note>
          <note>
            Men det har åberopats ett särskilt yttrande från centerpartiet.
            Det kan vara karaktäristiskt hur detta uppfattas. Där står att
            signalerna från regeringen och myndigheter och krav på återbetalning
            av omställningsstödet har inte varit klarare och har därför skrämt
            en del jordbrukare från att anmäla sig till omställningen, t.ex.
            vid en energiproduktion där former och köpare fortfarande inte
            framstår som helt klara osv. Jag menar att även socialdemokraterna
            står bakom detta. Visst har man då fattat ett energipolitiskt
            beslut.
          </note>
          <note>
            Bortser man över huvud taget från all lönsamhet?
          </note>
          <note>
            Går det att bortse från all lönsamhet om svenskt jordbruk om
            fem år skall slåss på en fri marknad?
          </note>
          <note type="speaker">
            Anf. 116 ÅKE SELBERG (s) replik:
          </note>
          <note>
            Fru talman! Jag börjar med frågan om omställningsbidraget. Det
            kan inte vara rimligt att ha en omställning där bidraget kan tas
            ut och att man i förväg kan säga att om omställningen inte lyckas
            behöver bidraget inte betalas tillbaka. Det är ett svek mot den
            uppgörelse som gjordes i våras, och det är beklagligt. Det är
            helt klart att företagarna ställer om, och vi har nått de mål
            som vi hade tänkt oss i inledningsskedet.
          </note>
          <note>
            När det gäller gränsskyddet ligger vi fast med den uppgörelse
            som har gjorts. Det är det livsmedelspolitiska beslutet som gäller
            från i våras.
          </note>
          <note>
            Det råder inget tvivel om det.
          </note>
          <note>
            Vad gäller ÖSI är det alldeles riktigt som
          </note>
          <note>
            Brunander säger att han inte har yrkat bifall till den reservationen.
            Men moderaterna och folkpartiet har yrkat bifall till de reservationerna.
            Vi tycker att det är fel att just nu avbryta detta inför den skogspolitiska
            utredning som nu arbetar.
          </note>
          <note>
            Vi arbetar med att få fram renräkningen till beslut.
          </note>
          <note>
            Det var väl möjligt att släppa tvångsslakten. Men tvångsslakten
            fanns med i propositionen om rennäringen. Jag menar att detta
            är oerhört viktigt, och vi bör inte vänta på en samlad lösning
            som kan ta åratal att få fram med sameting och språkfrågor osv.
            Vi behöver kunna göra detta nu.
          </note>
          <note>
            Det är klart att vi hoppades mycket på GATT och förhandlingarna
            och att dessa skulle gå bra. Linjen är fortfarande densamma som
            den varit tidigare från svensk sida.
          </note>
          <note type="speaker">
            Anf. 117 LENNART BRUNANDER (c)
          </note>
          <note>
            replik:
          </note>
          <note>
            Fru talman! Nu säger Åke Selberg att beslutet från i fjol om
            gränsskyddet ligger fast. Innebär detta att det inte skall komma
            något förslag från socialdemokraterna om ett ensidigt sänkt svenskt
            gränsskydd? Det vore värdefullt för oss att få ett konkret och
            riktigt svar på frågan. I Åke Selbergs tidigare inlägg kan jag
            inte tolka honom på annat sätt än att nu skall det komma en sänkning.
            Vi vet att andra länder i GATT-förhandlingarna har havererat för
            tillfället och skall fortsätta senare --
          </note>
          <note>
            som även Annika Åhnberg sade tidigare. Därifrån kom ingenting.
            Det vore bra om vi finge ett klart besked.
          </note>
          <note>
            Vidare har vi frågan om konkurrenslagstiftningen.
          </note>
          <note>
            Varför vill socialdemokraterna, Åke Selberg, vara så elaka mot
            jordbrukskooperationen? De är de enda man angriper i sammanhanget.
            Åke Selberg talar i sitt anförande om livsmedelskedjan. Men det
            är en helt annan sak. Dit har vi inte kommit än.
          </note>
          <note>
            Varför inte vänta med konkurrenslagstiftningen tills hela bilden
            är klar, ett förslag har kommit fram och det går att göra ett
            heltäckande arbete?
          </note>
          <note>
            Sedan har vi rennäringen. Ja, Åke Selberg, det fanns ett resonemang
            om att man skulle kunna fatta ett beslut även denna gång. Man
            skulle ge åt båda hållen. Tvångsslakten var en av de saker vi
            satte som villkor för att kunna komma fram till ett beslut.
          </note>
          <note>
            Men det ville inte socialdemokraterna vara med om. Då kvarstår
            vårt gamla krav om en heltäckande rennäring och samepolitik och
            att regeringen skall komma med förslag. Om denna fråga är angelägen
            för regeringen och socialdemokraterna, varför kommer ni inte med
            ett förslag?
          </note>
          <note type="speaker">
            Anf. 118 ANNIKA ÅHNBERG (v) replik:
          </note>
          <note>
            Fru talman! Jag tycker att jag inte fick något vidare svar på
            mina frågor. Jag tror att man måste ta dessa problem med EGs roll
            när det gäller handelspolitiken i allmänhet men jordbrukspolitiken
            i synnerhet på allvar. Man måste fundera över de problem som det
            faktiskt kommer att bli med den jordbrukspolitiska väg vi försöker
            slå in på till gagn för ett mer varierat och kreativt jordbruk
            och till gagn för framför allt tredje världens länder.
          </note>
          <note>
            Jag skulle gärna vilja ha svar på min fråga: Kommer
          </note>
          <note>
            Sverige i samband med en nära anslutning till eller t.o.m. ett
            medlemskap i EG att kunna stå fast vid de positioner vi har intagit
            när det gäller arbetet med den internationella jordbrukspolitiken?
          </note>
          <note>
            Jag tycker inte heller att jag fick något svar på min fråga om
            stimulanser av det ekologiska jordbruket, den alternativa odlingen.
            Jag har utgått från att vi delar uppfattningen att detta är en
            mycket väsentlig del av det svenska jordbruket, även om det arealmässigt
            har en liten omfattning. Det ekologiska lantbruket har ju faktiskt
            ökat ganska mycket under de senaste åren särskilt i och med omställningsstödet,
            som mycket kortsiktigt infördes och som inte längre finns kvar
            för ominställda arealer. Jag trodde att vi delade uppfattningen
            att det var en viktig del av jordbruket. Jag skulle gärna vilja
            få klart för mig hur socialdemokraterna menar att man skall stimulera
            till en ökad omfattning för den alternativa odlingen, när vi nu
            går från den reglerade jordbruksprispolitiken till ett nyare och
            friare jordbruk. Hur skall samhället kunna hjälpa till så att
            dessa små delar av jordbruket får en rimlig chans att hävda sig?
            Det är enligt min uppfattning litet naivt att tro att marknadens
            krafter skall kunna åstadkomma dessa förändringar. Jag tror inte
            att detta kommer att bli fallet. Strukturerna är nämligen redan
            så fastlåsta, och det måste därför till aktiva åtgärder från samhällets
            sida.
          </note>
          <note type="speaker">
            Anf. 119 ÅKE SELBERG (s) replik:
          </note>
          <note>
            Fru talman! Jag kan än en gång upprepa för
          </note>
          <note>
            Lennart Brunander att vi i fråga om gränsskyddet står kvar vid
            det beslut som fattades i våras.
          </note>
          <note>
            Det är självklart att konkurrenslagstiftningen när den blir klar
            kommer att beröra alla aktörer.
          </note>
          <note>
            Annika Åhnberg frågade om EGs roll och om vi tar detta på allvar.
            Självfallet tar vi det på allvar. Det råder inget tvivel om att
            marknaden kommer att bli betydligt större. Som vi ser det kommer
            det också att innebära en klar fördel för svenskt jordbruk.
          </note>
          <note>
            Men man måste naturligtvis i förhandlingarna se till att det
            leder fram till ett bra resultat. De internationella åtagandena
            kan enligt min uppfattning med all säkerhet fortsätta.
          </note>
          <note>
            Det finns inom de nuvarande ramarna en hel del resurser för den
            ekologiska odlingen och även möjligheter till stöd. Detta är en
            viktig del av jordbruksnäringen om än inte så stor, det vill jag
            hålla med Annika Åhnberg om. Jag är helt övertygad om att den
            ekologiska odlingen så småningom kommer att få ett rejält genomslag
            i och med att konsumenterna talar om vad de vill köpa och vad
            de vill ha för sorts livsmedel.
          </note>
          <note>
            Vi kan vara helt överens om att marknadskrafterna inte löser
            alla dessa problem. Men det är viktigt att sätta in resurser just
            på marknadsföringen av de här fina produkterna.
          </note>
          <note type="speaker">
            Anf. 120 INGVAR ERIKSSON (m):
          </note>
          <note>
            Fru talman! I jordbruksutskottets betänkande nr
          </note>
          <note>
            22 behandlas budgetfrågor. Därvid utgör den del som beror av
            förra årets beslut om en ny livsmedelspolitik ett viktigt inslag.
            Avgörande för att denna nya politik skall lyckas är att omställningsprogrammet,
            anpassningen av produktionen till nära balans, kan förverkligas.
          </note>
          <note>
            Processen har knappast underlättats genom regeringens agerande,
            vilket också nämnts tidigare i debatten. Anpassningsprocessen
            skulle t.ex.
          </note>
          <note>
            kunna ha underlättats om regeringen hade gått med på att lyfta
            bort sockeröverskottet och hade bidragit till en snabbare minskning
            av mjölköverskottet genom att låta mejerinäringen själv förstärka
            avgångsstödet till mjölkproducenterna. Detta har inte skett.
          </note>
          <note>
            Resultatet har därför blivit att 10 000 hektar av sockerbetsarealen
            nu friställs under innevarande år. Kanske kommer man i stället
            att odla spannmål där. En annan följd har blivit en prissänkning
            på producentmjölken, en prissänkning som har varit relativt kraftig.
          </note>
          <note>
            Inom oppositionen är man angelägen om att beslutet från juni
            förra året kan fullföljas fullt ut, och man har därför i utskottet
            enat sig på vissa punkter.
          </note>
          <note>
            Utskottet underströk förra året att det var av största vikt att
            den livsmedelspolitiska reformens effekter kunde följas noggrant
            och kontinuerligt. I
          </note>
          <note>
            enlighet härmed har utskottet nu vid behandlingen av budgetförslaget
            ägnat särskild uppmärksamhet åt reformens effekter för bl.a. odlingen
            av vallfrö, konservärtor och bruna bönor samt för fårnäringen.
          </note>
          <note>
            I förra årets beslut utfäste sig utskottet att se till att det
            stöd och skydd som utgått till dessa områden skulle fullföljas
            med hänsyn till att EG på liknande sätt skyddar dessa produkter.
            Nämnda produkter är fullt konkurrenskraftiga i ett framtida EG
            och måste därför behållas i den svenska produktionen även fram
            till dess att Sverige kommer med i EG.
          </note>
          <note>
            Därför läggs nu 32 milj.kr. utöver regeringens förslag till odling
            av vallfrö, konservärtor och bruna bönor samt till lamm- och fårkött.
          </note>
          <note>
            Jag noterar också med glädje att vi moderater har lyckats få
            stöd för den ädellövskogssatsning på åkermark som något kan bidra
            till att åkerarealen minskar. Nu kommer anläggningsstöd härtill
            att utgå även då visst inslag av barrplantor, t.ex. lärk, förekommer.
            Dessa inslag av barrträd har till syfte att fungera som skydd
            för de ömtåligare lövplantorna. Beslutet är klokt, fru talman.
            Utan detta skulle många planteringar företrädesvis ske enbart
            med granplantor. Många skulle inte ha tagit risken att få en misslyckad
            ädellövskogsplantering.
          </note>
          <note>
            Fru talman! Jag är däremot besviken över att stödet har uteblivit
            på några andra punkter. Om produktionen av vallväxtfrö skall kunna
            bibehållas även på längre sikt utan gränsskydd och på ett kostnadseffektivt
            sätt krävs att vallfrönämndens funktioner bibehålls på lämpligt
            sätt. Detta borde riksdagen besluta. Vi får förmodligen anledning
            att återkomma till den frågan.
          </note>
          <note>
            Vidare har vi en reservation angående leukosprogrammet, nämligen
            reservation nr 44. I
          </note>
          <note>
            förarbetet till det jordbrukspolitiska beslutet 1990
          </note>
          <note>
            uttalades att staten fortsättningsvis ämnade ta ansvar för bl.a.
          </note>
          <note>
            sjukdomsbekämpningsprogrammen. Detta har medfört att planeringen
            har gjorts utifrån effektivaste möjliga programgenomförande men
            utan att man räknat med dramatiska ekonomiska begränsningar. Genom
            att regeringen i budgetpropositionen avsatt en post om endast
            20
          </note>
          <note>
            milj.kr. för leukosprogrammet riskerar dess genomförande att
            fördröjas. En fördröjning av friförklaringstidpunkten skulle för
            jordbruket komplicera en EG-anslutning och borde inte ha accepterats.
            Jag vill erinra om att uppåt 100 000
          </note>
          <note>
            mjölkkor i landet på grund av omställningsprogrammet måste försvinna
            under en relativt kort tidsperiod. I det läget vore det synnerligen
            välbetänkt att i stället påskynda utslaktningen av leukosinfekterade
            djur.
          </note>
          <note>
            Regeringen borde återkomma till riksdagen med förslag som är
            anpassade till en svensk anslutning till EG. Jag tror att det
            vore välbetänkt att så göra.
          </note>
          <note>
            Fru talman! Jag har inga andra yrkanden utöver dem som redan
            framförts av Sven Eric Lorentzon.
          </note>
          <note type="speaker">
            Anf. 121 KAJ LARSSON (s):
          </note>
          <note>
            Fru talman! Jordbruksutskottets betänkande 22
          </note>
          <note>
            innehåller också -- utöver vad Åke Selberg redogjort för -- ämnena
            fiske, djurskydd och djurhälsovård, växtskydd och jordbrukets
            miljöfrågor, livsmedel och utbildning samt forskning. Jag skall
            närmast redogöra för några av dessa ämnesområden och reservationerna
            i anslutning därtill.
          </note>
          <note>
            Sedan införandet av det fria handredskapsfisket vid södra ostkusten,
            längs Gotlands och Blekinges kuster samt i de stora sjöarna har
            motioner väckts i riksdagen med negativa synpunkter på det fattade
            beslutet. Det är främst moderaterna som inte uppskattar denna
            frihet. Intrång på fiskerättshavare och kapitalets boning får
            inte ske.
          </note>
          <note>
            En naturlig sak för moderaterna är att värna om dessa värden
            och dessa människor. Friheten för människor med fiskeintresse
            har inte så stor betydelse för moderaterna.
          </note>
          <note>
            Beslutet 1985 innebar att ersättning skulle utgå för allt personligt
            inkomstbortfall på grund av uteblivna förtjänster från fiskekortsförsäljning,
            arrenden m.m. som vattenägarna kom att vidkännas till följd av
            införandet av fritt handredskapsfiske. Nu vill majoriteten i utskottet,
            dvs. de borgerliga partierna tillsammans med vänstern och miljöpartiet,
            att konsekvenserna av vattenägarnas förlust av fisket, som till
            större delen är yrkesfiske, skall utredas. Även slitaget i naturen
            och störningar av fågellivet skall utredas. Det senare gjorde
            naturvårdsverket för något år sedan, varpå man konstaterade att
            det fria handredskapsfisket inte hade inneburit något negativt
            för fågelliv, flora och fauna.
          </note>
          <note>
            Vi socialdemokrater anser att det inte finns någon anledning
            till ytterligare utredningar om handredskapsfisket. Om det fria
            handredskapsfisket påverkar yrkesfisket bevakas detta av länsfiskenämnderna,
            som är underställda fiskeristyrelsen.
          </note>
          <note>
            Fru talman! Riksdagen har tidigare beslutat att bidrag till bildande
            av fiskevårdsområden inte längre skall utgå efter den 1 september
            1990. När vi behandlade ärendet i kammaren sade jag att alla bidragsansökningar
            som kom in före detta datum skulle beviljas. Det står jag fast
            vid. Enligt fiskeristyrelsen har ansökningar inkommit före detta
            datum, och de begärda beloppen uppgår till sammanlagt 27 milj.
            kr. Enligt fiskeristyrelsen är det omöjligt att genomföra alla
            förrättningar under ett år, utan det kommer att ta tre till fyra
            år. Därför har man inför kommande budgetår äskat 8,3
          </note>
          <note>
            milj.kr. 7,1 milj.kr. avses gå till fiskevårdsområdet, medan
            1,2 milj.kr. avses gå till andra fiskevårdande insatser, t.ex.
            byggande av laxtrappor.
          </note>
          <note>
            I nuvarande svåra ekonomiska läge, då vi har fått ge avkall på
            mycket, anser vi socialdemokrater att även fisket bör utsättas
            för besparingar, och därför säger vi nej till dessa 1,2 milj.kr.
            men ja till de 7,1
          </note>
          <note>
            miljonerna. Det olyckliga är att majoriteten vill anslå 8,3 milj.kr.
            utan att binda pengarna till just fiskevård. Om man inte hinner
            med att genomföra nämnda förrättningar, och det alltså inte går
            åt så mycket pengar, blir det kanske bara 5 milj.kr. till fiskevårdsområdena
            och mer pengar till annat.
          </note>
          <note>
            Jag förstår att ett införande av en fiskevårdsavgift är något
            som inte alla riksdagsledamöter vill ge högsta prioritet. Till
            att börja med konstaterar jag att det för allt fritidsfiske är
            viktigt med en bra fiskevård. En sådan är till gagn för alla fritidsfiskare.
          </note>
          <note>
            I Sverige har många människor fritidsfiske som hobby, somliga
            mer, andra mindre. I dag fritidsfiskar ca 2,5 miljoner människor
            i Sverige.
          </note>
          <note>
            Om vi utgår från att 1,6 miljoner människor i landet skulle betala
            en avgift på exempelvis 50 kr., så blir det 80 milj.kr. Det är
            pengar som vi kan använda till fiskevårdande insatser. Av detta
            belopp går dock en viss del till administration. Det är pengar
            som man så att säga kan slänga i sjön, men på ett positivare sätt
            än vad uttrycket vanligen står för.
          </note>
          <note>
            Sportfiskarförbundet har uppvaktat utskottet och kommer att uttrycka
            stor tillfredsställelse om en fiskevårdsavgift införs. Majoriteten
            i utskottet föreslår att regeringen låter närmare utreda frågan
            om införande av allmän fiskevårdsavgift med sikte på att förslag
            bör kunna framläggas i samband med nästa års budgetproposition.
            Mot detta förslag har de borgerliga partierna reserverat sig.
            Jag yrkar därför avslag på reservationerna 37 och 38. Vidare yrkar
            jag bifall till reservationerna 35 och 36, men jag kommer beträffande
            dessa senare reservationer inte att begära votering.
          </note>
          <note>
            Beträffande frågan om djurskydd och djurhälsovård vill vänsterpartiet
            genom Annika
          </note>
          <note>
            Åhnbergs reservation 42 förstärka veterinärorganisationen i Västerbottens
            inland.
          </note>
          <note>
            Som framgår av betänkandet har jordbruksministern anmält att
            man kommer att föreslå att distriktsveterinärorganisationen ses
            över i samband med en översyn av veterinärsväsendet. I
          </note>
          <note>
            detta måste även Västerbotten inrymmas, och jag yrkar därför
            avslag på reservation 42.
          </note>
          <note>
            Under avsnittet Bekämpning av smittosamma husdjurssjukdomar belyses
            virussjukdomen leukos, som drabbar nötkreatur.
          </note>
          <note>
            Lantbruksstyrelsen godkände 1989 ett bekämpningsprogram som skulle
            genomföras under en tioårsperiod. I det sammanhanget gjordes en
            undersökning som visade att 25 % av landets mjölkkobesättningar
            var smittade. Det var en oroväckande hög siffra som förvånade
            många. För innevarande år har bidrag till programmet kommit från
            regleringsmedel, men i och med avregleringen av jordbruket skall
            pengar till programmet i fortsättningen komma från budgetmedel.
            För budgetåret 1991/92 är upptaget 35 milj.kr. för bekämpning
            av de två förekommande virussjukdomarna leukos och Aujezky sjukdom.
          </note>
          <note>
            Det är inte totalt 20 milj.kr. som centern säger i sin reservation
            44, utan det är 35 milj. kr. Någon uppdelning av dessa 35 milj.kr.
            har jag inte sett.
          </note>
          <note>
            Djurägarna har visat stort intresse för en anslutning till programmet.
            Utskottets uppfattning är att det är viktigt att programmet genomförs
            snabbt och effektivt, eftersom sjukdomarna vållar djuren lidanden.
            Jag kan inte se att detta innebär någon försämring, vilket Ingvar
            Eriksson tycker.
          </note>
          <note>
            Under budgetåret 1989/90 anslogs 6 milj.kr. av regleringsmedel,
            och budgetåret 1990/91 anslogs 10
          </note>
          <note>
            milj.kr. Nu har beloppet ökats till 35 milj.kr. och avser i och
            för sig bekämpning av två sjukdomar.
          </note>
          <note>
            Men större delen av pengarna går till bekämpning av sjukdomen
            leukos. Det innebär alltså ändå en kraftig ökning av medel. Det
            händer därför inte något negativt som kan fördröja programmets
            genomförande, vilket man har påstått.
          </note>
          <note>
            Fru talman! Jag yrkar avslutningsvis avslag på reservationerna
            43, 45, 46 och 47 samt bifall till propositionen.
          </note>
          <note type="speaker">
            Anf. 122 INGVAR ERIKSSON (m) replik:
          </note>
          <note>
            Fru talman! Leukosprogrammet är upplagt under ett visst antal
            år. Enligt planerna skulle tyngdpunkten i programmets genomförande
            äga rum nu i syfte att snabbt genomföra hela programmet. Det är
            viktigt att hinna med det, eftersom vi ligger efter EG-länderna
            när det gäller bekämpning av sjukdomen leukos. Det är också skälet
            till att de avsatta beloppen för bekämpning av sjukdomen har höjts
            år för år. I äskandena, som låg till grund för planerna för bekämpningen,
            låg beloppen betydligt högre. Vi är nu oroliga för att man inte
            skall lyckas fullfölja programmet. Just nu, när vi ändå hade tänkt
            slakta ett stort antal djur, hade det varit välbetänkt att öka
            beloppet. På det sättet kunde man samtidigt minska antalet mjölkdjur
            och hålla lönsamheten i produktionen uppe.
          </note>
          <note type="speaker">
            Anf. 123 LENNART BRUNANDER (c)
          </note>
          <note>
            replik:
          </note>
          <note>
            Fru talman! Kaj Larsson sade att det var dumt att nu göra en
            utredning om det fria handredskapsfisket. Det har nu gått en tid
            sedan det beslutet fattades, och det var, precis som Kaj
          </note>
          <note>
            Larsson sade, delade meningar om den saken här i riksdagen. Ute
            på fältet var det också en stark opposition mot beslutet. Beslutet
            har naturligtvis också fått effekter för dem som äger fiskevatten
            liksom för yrkesfiskarna. Men beslutet var också mycket negativt
            för fiskevården. Det är ganska viktigt att se vad som har hänt
            på det området, eftersom det i beslutet egentligen låg att staten
            måste ta ett större ansvar för fiskevården. Tidigare hade de som
            ägde fiskevattnen detta ansvar. Staten har inte alls tagit sitt
            ansvar, och nu vill Kaj Larsson krypa undan det ansvaret ännu
            mer.
          </note>
          <note>
            Tidigare anslogs inga pengar till fiskevårdsområdens bildande,
            och därför är det en stor framgång att utskottet nu har föreslagit
            7,1
          </note>
          <note>
            milj.kr. för ändamålet. Vi har ansett det som väsentligt att
            ha kvar såväl fiskeorganisationerna som fiskevården. Jag förstår
            inte riktigt varför Kaj
          </note>
          <note>
            Larsson och socialdemokratin år så njugga och negativa till det.
            Samtidigt talar man ju om att det behövs mycket pengar, och man
            ville införa en allmän fiskevårdsavgift. Men fram till dess att
            en sådan är införd måste man se till att det hela fungerar. Nu
            är jag inte säker på att en allmän fiskevårdsavgift löser alla
            problem, något som vi också har redovisat i vår reservation.
          </note>
          <note>
            Beträffande leukosprogrammet har vi fått redovisat vad de prutningar
            som görs innebär. Bl.a. försenas programmet, trots att det är
            angeläget att snabbt genomföra det. Alla borde ha varit intresserade
            av att följa upp den här saken, men tyvärr fanns inte det intresset
            hos socialdemokratin.
          </note>
          <note type="speaker">
            Anf. 124 ANNIKA ÅHNBERG (v) replik:
          </note>
          <note>
            Fru talman! Beträffande frågan om det fria handredskapsfisket
            och den analys som utskottet nu begär vill jag säga att vi tycker
            att det av riksdagen tidigare fattade beslutet var bra. Men när
            det finns ett återkommande missnöje och det påstås att beslutet
            leder till problem, måste väl ändå det bästa sättet att hantera
            den saken vara att ta reda på hur det ser ut i verkligheten. Det
            verkar nästan som om socialdemokraterna är rädda för vad man skall
            få reda på när utredningen görs. Vi tror att det bästa sättet
            att äntligen bilägga den gamla tvisten och de gamla motsättningarna
            är att nu, sedan det gått några år, se efter hur det gick och
            vilka effekterna blev. Man bör fråga sig om det finns fog för
            kritiken och vad man i så fall kan göra åt det hela utan att riva
            upp det ursprungliga beslutet.
          </note>
          <note>
            Så till frågan om de medel som utskottet föreslår att riksdagen
            anvisar för bildande av fiskevårdsområden. Självständiga myndigheter
            med någon liten rätt att omfördela mellan anslagen är väl något
            som vi är överens om att vi skall ha.
          </note>
          <note>
            Riksdagen skall inte detaljstyra intill minsta krona och öre
            hur medlen skall användas. Efter de omfattande diskussioner som
            vi har fört om just behovet av bildande av fiskevårdsområden,
            är jag övertygad om att man kommer att handskas med medlen med
            största försiktighet. Vi har både möjligheter, rättigheter och
            ansvar att följa upp hur det går och hur medlen används. Jag tror
            således att det inte skall vara några problem med att det finns
            möjligheter att göra omfördelningar mellan olika anslag.
          </note>
          <note>
            Utskottets förslag till beslut om en allmän fiskevårdsavgift
            ligger i linje med att även fisket måste bli föremål för besparingar.
            En fiskevårdsavgift kommer, utan att på något sätt belasta statsbudgeten,
            att skapa omfattande resurser för en god fiskevård. Nog tycker
            jag att vi i förhållande till statsbudgeten bäddar för besparingar
            just på fiskets område.
          </note>
          <note type="speaker">
            Anf. 125 KAJ LARSSON (s) replik:
          </note>
          <note>
            Fru talman! När det gäller sjukdomen leukos vill jag för Ingvar
            Eriksson och Lennart Brunander referera följande uppgifter från
            lantbruksstyrelsen som finns i betänkandet. Det bidrag till programmet
            som för innevarande år anslagits inom ramen för regleringsekonomin
            och som i fortsättningen föreslås utgå budgetmedel är till sin
            storlek anpassad efter den här planeringen som är gjord av programmet.
          </note>
          <note>
            Jag sade vidare att för det första året, 1989/90, var
          </note>
          <note>
            6 milj.kr. anslagna av regleringsmedel. Året därpå,
          </note>
          <note>
            1990/91, rörde det sig om 10 milj.kr. Nu har man i budgetpropositionen
            anslagit 35 milj.kr. till de två virussjukdomarna. Nog måste detta
            anses som en kraftig ökning av bidraget. Jag kan då inte förstå
            ert resonemang när ni säger att det kommer att bromsa upp.
          </note>
          <note>
            Fru talman! Lennart Brunander talar om dessa 1,2
          </note>
          <note>
            milj.kr. till fiskevårdande insatser. Skillnaden mellan centern
            och socialdemokratin -- och mellan
          </note>
          <note>
            Lennart Brunander och mig -- är att vi tar ett ekonomiskt ansvar,
            men det gör kanske inte centern. Vi tycker därför också att det
            är viktigt att fisket i detta fall får vara med och bidra till
            besparingar, som sker på många andra områden.
          </note>
          <note>
            Både Lennart Brunander och Annika Åhnberg tog upp handredskapsfisket.
            Min uppfattning är att när det gäller miljö, fågellivet, flora
            och fauna har detta utretts av naturvårdsverket för några år sedan.
            Man konstaterade då att det inte ledde till någon skada och att
            det inte fanns något att anmärka på. Nu vill man utreda ytterligare.
            Man vill också utreda konsekvenserna för fisket. Jag anser att
            den biten ligger på länsfiskenämnden och fiskeristyrelsen.
          </note>
          <note>
            Det finns ingen anledning. Jag trodde faktiskt inte att Annika
            Åhnberg var så lättlockad av kapitalister.
          </note>
          <note type="speaker">
            Anf. 126 INGVAR ERIKSSON (m) replik:
          </note>
          <note>
            Fru talman! Det är riktigt att det är en beloppshöjning, men
            man hade från början tänkt sig att programmet skulle ta tio år
            och att det skulle bygga på frivillig anslutning. Intresset för
            anslutning har dock varit betydligt större än beräknat. Därför
            har man nu fått en tyngdpunkt under det kommande budgetåret. Det
            intresse som har framförts under den tiden kan inte fullföljas
            eftersom pengarna inte räcker trots medelökningen.
          </note>
          <note>
            Vi menar att det hade varit välbetänkt att satsa de ytterligare
            pengar som behövs just nu, med tanke på omställningsprogrammet
            och att det ändå behöver slaktas ut ett antal kor, på att ta dem
            som är smittade.
          </note>
          <note type="speaker">
            Anf. 127 LENNART BRUNANDER (c)
          </note>
          <note>
            replik:
          </note>
          <note>
            Fru talman! Precis som Ingvar Eriksson kan jag bara hänvisa till
            vad som har hänt, nämligen att det nu finns ett större intresse
            och att det framför allt är så angeläget att det här går snabbt.
            Inom EG -- eller i varje fall inom vissa länder i EG -- har man
            gått betydligt snabbare fram än Sverige i det fallet.
          </note>
          <note>
            Ansvaret för ekonomin står förmodligen inte och faller med 1,2
            miljoner till fiskevård och fiskevårdsorganisationerna. I sitt
            inledningsanförande talade Kaj Larsson om hur viktigt det är med
            fiskevård, alla människor som fiskar och fiskets organisationer.
            Då är det väl viktigt, Kaj Larsson, att vi har kvar dem och den
            verksamhet som de bedriver, oavsett hur vi sedan kommer att lösa
            det med allmänna avgifter eller med pengar ifrån budgeten.
          </note>
          <note type="speaker">
            Anf. 128 ANNIKA ÅHNBERG (v) replik:
          </note>
          <note>
            Fru talman! I arbetarrörelsens barndom brukade man måla ut kapitalisterna
            som rundmagade, frackklädda män med hög hatt på huvudet. Det verkar
            som om Kaj Larsson vill byta ut den bilden.
          </note>
          <note>
            Den typiske kapitalisten enligt Kaj Larsson är en yrkesfiskare.
            Jag måste säga att det faktiskt inte stämmer riktigt med min bild
            av yrkesfiskarna som grupp. Även om det naturligtvis kan finnas
            människor inom den gruppen som har det gott ställt, är min uppfattning
            att det är en yrkeskår som inte precis domineras av stinna kapitalister
            i den mening som Kaj Larsson tror.
          </note>
          <note>
            Jag tycker att det är litet olyckligt att låsningen till politiska
            blockeringar när det gäller fria handredskapsfisket finns kvar.
            Det intresserar inte mig om det är moderaterna eller något annat
            borgerligt parti som har föreslagit en utvärdering.
          </note>
          <note>
            Det som intresserar mig är att jag vet att det också motsvaras
            av en omfattande kritik utanför detta hus. Då tycker jag att det
            är intressant och viktigt --
          </note>
          <note>
            oavsett vilket parti som föreslår det -- att vi ser efter om
            det finns fog för kritiken och om det finns något som vi borde
            följa upp det tidigare beslutet med.
          </note>
          <note type="speaker">
            Anf. 129 KAJ LARSSON (s) replik:
          </note>
          <note>
            Fru talman! Jag återgår till sjukdomen leukos. Vi är inte negativa
            till det som har framförts här,
          </note>
          <note>
            Ingvar Eriksson. Om Ingvar Eriksson läser på s. 57
          </note>
          <note>
            i utskottsbetänkandet finner han att det står klart och tydligt
            att vi i stort sett har ställt upp på det som står i de motioner
            som har framförts här. Vi anser dock inte att det finns anledning
            att göra något tillkännagivande till regeringen om detta.
          </note>
          <note>
            Regeringen har nämligen ställt upp bra och anvisat medel. 20
            milj.kr. av de 35 miljonerna skall gå till bekämpande av sjukdomen
            leukos. Det är faktiskt en höjning med 100 % i förhållande till
            detta år. Jag kan säga till Ingvar Eriksson att mer än 20 miljoner
            kommer att gå till leukos. Man kan inte bortse från att det är
            en kraftig höjning.
          </note>
          <note type="speaker">
            Anf. 130 CARL G NILSSON (m):
          </note>
          <note>
            Fru talman! Det verkar som om debatten just nu är litet blandad
            över ämnesområdena och att det finns risk eller chans -- hur man
            nu vill se det -- att få ett par fiskedebatter här. Utskottet
            har beställt en utvärdering av konsekvenserna av det fria handredskapsfisket.
            Det är bra. Det är riktigt som
          </note>
          <note>
            Kaj Larsson sade att detta sker till följd av en moderat motion.
          </note>
          <note>
            När det fria handredskapsfisket ''konfiskerades''
          </note>
          <note>
            miste tusentals vattenägare sina rättigheter att sälja fiskekort
            och att arrendera ut sina vatten till fiskeklubbar osv. Yrkesfiskarna
            fick ökad konkurrens om fiskarna. Yrkesfiskeredskapen skadades
            i ökad omfattning. Det blev ett allmänt intrång.
          </note>
          <note>
            Det är också känt att fauna och flora blev ytterligare hårt belastade
            i förhållande till hur det var förut i våra känsliga skärgårdsområden.
            För detta fick de flesta ingen eller mycket dålig ersättning.
            Det finns anledning att tala om stöld och konfiskation. Vi framförde
            farhågor när detta beslut fattades år 1985, att intresset och
            insatserna för fiskevård i dessa områden skulle bli sämre och
            att det skulle bli ointressant för vattenägarna. De farhågorna
            har dess värre besannats i allra högsta grad.
          </note>
          <note>
            Det är mycket viktigt och angeläget att de här konsekvenserna
            av olika slag utvärderas.
          </note>
          <note>
            Utvärderingen måste naturligtvis också ha till syfte att i den
            mån vi kommer fram till misshälligheter och följder som vi varnade
            för, skall konsekvenserna rättas till. Vi välkomnar således denna
            utvärdering i hög grad.
          </note>
          <note>
            Så till förslaget om en allmän fiskevårdsavgift.
          </note>
          <note>
            Utskottet föreslår ju riksdagen att beställa ett förslag till
            en sådan fiskevårdsavgift. Detta utskottets förslag är inte bra.
          </note>
          <note>
            I princip är ju fiskevattenägarna producenter av den här resursen,
            som sportfiskarna köper och utnyttjar. Fiskevården skall alltså
            i första hand vara en affär mellan producenter och konsumenter.
            Med vattenägare kan vi förstå en enskild vattenägare eller t.ex.
            staten eller en kommun, som ju också kan vara vattenägare.
          </note>
          <note>
            Sportfiskarna skall alltså köpa fiskekort. Vi tycker inte att
            de dessutom skall betala en statlig avgift.
          </note>
          <note>
            Någon har kallat en sådan här statlig avgift för en
          </note>
          <note>
            ''metskatt''. Det tycker jag är en ganska bra beteckning.
          </note>
          <note>
            En viktig invändning mot en sådan här fiskevårdsavgift gäller
            den administration som avgiften skulle skapa. Det blir en ganska
            stor procedur att samla in dessa pengar och framför allt att på
            ett effektivt sätt kunna kontrollera att sportfiskarna har betalt.
            Kan vi inte kontrollera efterlevnaden av ett sånt här beslut,
            skall vi inte införa den här avgiften.
          </note>
          <note>
            Tyvärr är erfarenheterna från Norge, som sedan ganska många år
            har en sådan här avgift, en s.k.
          </note>
          <note>
            fisketrygd, dåliga. Mindre än en fjärdedel av dem som verkligen
            skulle betala avgiften gör det. Det visar sig dessutom att kostnaderna
            för administrationen är stora. Jag tycker inte att vi skall göra
            om det misstaget som norrmännen har gjort.
          </note>
          <note>
            Jag vet att svenska sportfiskare är villiga att betala för sina
            möjligheter att få fiska, och de är villiga att betala bra, bara
            de får en god service och ett bra fiske. Hellre ett bra fiskeutbud
            till ett skäligt pris än ett dåligt fiske som är gratis.
          </note>
          <note>
            En fri konkurrens på detta område kommer att locka sportfiskarna
            till de kortfiskeområden som de uppfattar som bra, som ger den
            bästa upplevelsen och de största fiskarna. Det blir då så att
            de vattenägare som inte sköter sin fiskevård kommer att bli utan
            fiskekortsintäkter och utan sportfiskare på sina vatten. De som
            sköter fiskevården bra får stora intäkter. Så enkelt är det ju!
            Att socialistiska beslut har försämrat möjligheterna i stora delar
            av våra vatten -- jag avser den inlösen som skett utmed kusterna
            och i de stora sjöarna -- är naturligtvis ett bekymmer. Till dess
            vi har löst det problemet måste staten naturligtvis ta sitt ansvar
            och betala för den fiskevård som staten har tagit hand om på det
            ena eller andra sättet, som staten har stulit, som jag sade förut.
            Klarar staten inte den uppgiften, finns det faktiskt bara en lösning,
            nämligen att vi återför de vattnen i privat ägo och bildar fiskevårdsområden
            även på dessa vatten.
          </note>
          <note>
            Fru talman! Jag har inget annat yrkande än det som
          </note>
          <note>
            Sven Erik Lorentzon tidigare framställt.
          </note>
          <note type="speaker">
            Anf. 131 OLLE ÖSTRAND (s):
          </note>
          <note>
            Fru talman! Jag satt och lyssnade på Carl G Nilsson när han målade
            upp de många olägenheter som hade inträffat när handredskapsfisket
            släpptes fritt utefter södra ostkusten och i de större sjöarna.
          </note>
          <note>
            Jag har bott granne med yrkesfiskare i över 30 år, och jag känner
            flera yrkesfiskare. Jag har aldrig någon gång hört de yrkesfiskare
            som jag känner säga någonting dylikt, dvs. att deras fiskegarn
            skulle bli förstörda av handredskapsfisket. Jag tror att detta
            är någonting som tillhör de fria fantasierna.
          </note>
          <note>
            Fru talman! Det var inte för att säga detta som jag begärde ordet.
            I frågor som berör jakt och fiske skär uppfattningarna ibland
            rakt över partigränserna. För min del har jag nu hamnat i den
            situationen. Jag skall något beröra majoritetsförslaget om att
            utreda frågan om införandet av en allmän fiskevårdsavgift.
          </note>
          <note>
            Jag vill redan nu deklarera att jag inte kommer att stödja det
            förslaget, främst av två skäl.
          </note>
          <note>
            Det ena skälet är att jag anser att man skall vara mycket restriktiv
            när det gäller att lagstifta om frågor i vilka det inte finns
            en rimlig chans att övervaka efterlevnaden. Det andra och kanske
            viktigaste skälet är att om man inför en allmän fiskevårdsavgift,
            tar man bort en rättighet som vi har, nämligen rätten till fritt
            husbehovsfiske efter hela vår kustremsa. Det är otroligt många
            människor som skulle bli berörda av ett sådant här beslut.
          </note>
          <note>
            1973 års fiskevattensutredning, som avlämnade sitt betänkande
            1978, föreslog att det skulle införas en allmän fiskevårdsavgift.
            Men man konstaterade också, och det tycker jag att det är väldigt
            viktigt att påpeka, att av de två miljoner fritidsfiskare som
            vid den tidpunkten var berörda skulle endast 50 % eller en miljon
            betala den här avgiften, just på grund av övervakningssvårigheterna.
          </note>
          <note>
            När utredningens förslag behandlades i riksdagen
          </note>
          <note>
            1981 avslogs förslaget om en allmän fiskevårdsavgift, bl.a. beroende
            på att kostnaden för administration, kontroll och tillsyn var
            svår att beräkna och på att övervakningen skulle vara svår.
          </note>
          <note>
            Det statliga stödet till fritidsfisket och fiskevården borde
            även i fortsättningen finansieras över statsbudgeten, anförde
            utskottet, och detta blev även riksdagens beslut.
          </note>
          <note>
            I dag har vi närmare 3 miljoner fritidsfiskare i vårt land. Det
            skulle då innebära att närmare 1,5
          </note>
          <note>
            miljoner mer eller mindre skulle bli brottslingar, eftersom lagstiftning
            om en avgift också måste kombineras med straffsanktioner. Det
            är detta jag tycker är orimligt. Det är ju samma förhållande i
            dag som för tio år sedan -- det är lika svårt att övervaka en
            sådan här lagstiftning nu som för tio år sedan.
          </note>
          <note>
            I de flesta sjöar och vattendrag i vårt land, där man i dag kan
            fiska, betalas det redan en avgift till de lokala fiskeklubbarna,
            pengar som de sedan använder till fiskevårdsåtgärder. Det är bra.
          </note>
          <note>
            Med en allmän fiskevårdsavgift tar man, som jag tidigare sade,
            också bort rätten till husbehovsfiske med handredskap efter hela
            kusten och i de stora sjöarna -- Vänern, Vättern, Mälaren, Hjälmaren
            och Storsjön i Jämtland.
          </note>
          <note>
            Rättigheten till fritt fiske har vi med skattepengar tidigare
            betalat för, med undantag för västkusten, där det alltid har varit
            fritt fiske.
          </note>
          <note>
            Rätten till fritt fiske efter kusten är för mig och många med
            mig en omistlig del av allemansrätten, som vi måste slå vakt om.
            Allemansrätten är någonting unikt för vårt land.
          </note>
          <note>
            Börjar vi tumma på allemansrätten i det här avseendet är det
            väldigt lätt att göra det även i andra avseenden. Om en familj
            vill ta sin båt och åka ut och meta eller lägga ut ett nät en
            kväll, skall de inte behöva känna sig som brottslingar därför
            att de inte har betalat någon allmän fiskevårdsavgift.
          </note>
          <note>
            I min lilla hemkommun har vi ca 3 500
          </note>
          <note>
            sommarstugor utefter kusten, där de boende någon eller några
            gånger varje sommar utnyttjar den här rättigheten. Att de får
            fortsätta med detta är för mig ett mycket viktigt skäl att inte
            stödja förslaget om att utreda frågan om införandet av en allmän
            fiskevårdsavgift. Jag kommer att stödja reservation
          </note>
          <note>
            37, när vi kommer till omröstningen.
          </note>
          <note>
            Men även om förslaget om att utreda en allmän fiskevårdsavgift
            skulle bli riksdagens beslut är jag övertygad om att man i slutändan,
            när den utredningen är gjord, kommer att finna att man --
          </note>
          <note>
            av skäl som bl.a. jag här har framfört -- inte skall införa någon
            fiskevårdsavgift i vårt land. Därför är jag helt övertygad om
            att vi i vårt land aldrig kommer att drabbas av detta.
          </note>
          <note type="speaker">
            Anf. 132 HANS DAU (m):
          </note>
          <note>
            Fru talman! Jag vill börja med att konstatera att utskottet har
            instämt i vårt motionsyrkande om att det är angeläget att riksdagens
            beslut när det gäller prisstöd till rennäringen följs. Regeringen
            har inte tagit det ansvar som vi har haft anledning att vänta
            oss. Socialdemokraterna i utskottet -- som biträder regeringens
            förslag om att inte räkna upp prisstödet till rennäringen till
            den nivå som tidigare beslutas och som samerna har rätt att vänta
            sig -- avstår i reservation 40 helt från att kommentera anledningen
            till att man frångår riksdagsbeslutet, vilket enligt mitt förmenande
            är mycket egendomligt. Det vore intressant att få en förklaring
            till det. Fru talman! Jag yrkar bifall till utskottets hemställan
            under mom. 76 i betänkandet.
          </note>
          <note>
            Vi moderater pekar i vår kommittémotion Jo214, yrkande 2, på
            den urholkning av samernas trygghetsförsäkring som den nya premieskatten
            medför. Premieskatten, som är ännu en negativ effekt av skattereformens
            finansiering, medför att innehållet i trygghetspaketet måste försämras,
            om kompensation inte ges för den nya skatten. Vi kan inte acceptera
            den försämringen. Vi kan inte acceptera att höginkomsttagarnas
            skattesänkningar skall gå ut över samernas trygghet.
          </note>
          <note>
            Det är märkligt att det i det här fallet endast är centern som
            slutit upp bakom vår motion. Jag vill, fru talman, yrka bifall
            till reservation 39.
          </note>
          <note>
            Åke Selberg ställde i sitt anförande några frågor om vad jag
            anser om rennäringen och det förslag som föreligger på den punkten.
            Jag vill då säga att den stora och ständigt återkommande frågan
            när vi tar upp same- och rennäringsfrågor är: När får vi en samlad
            proposition angående rennäringen och samernas ställning? Regeringens
            senfärdighet, för att inte säga försumlighet, i den här frågan
            är oursäktlig och blockerar alla möjligheter att lösa de problem
            som onekligen finns.
          </note>
          <note>
            Så sent som den 28 november 1990 avslogs en proposition om ändring
            i rennäringslagen med motivet att ett sammanhållet förslag var
            nödvändigt för att kunna göra rimliga avväganden. I den nu aktuella
            motionen, Jo211, tas samma problem upp som i den återförvisade
            propositionen. Jag tycker att motionärerna borde ha försökt påverka
            sin egen regering att komma med ett samlat förslag i stället för
            att motionera.
          </note>
          <note>
            Att införa någon form av vitesföreläggande tror också vi moderater
            är en riktig åtgärd. Alternativet tvångsslakt är, som Annika Åhnberg
            påpekade, inte tilltalande. Det är praktiskt ogenomförbart, det
            är estetiskt stötande, och dessutom är det ett kraftigt intrång
            i den enskilda äganderätten. Därför avvisar vi moderater den lösningen.
          </note>
          <note>
            Men man måste då man behandlar den här motionen inse att det
            inte bara är antalet renar som är problemet. Vitesföreläggande
            borde vara möjligt på flera områden för att komma till rätta med
            orsakerna till irritationen mellan renskötande samer och bofasta
            ortsbor. Men det måste enligt min uppfattning avgöras i ett sammanhang.
            Vi avvisar därför motioner om detta på samma grunder som vi i
            höstas avvisade propositionen.
          </note>
          <note>
            Därför, fru talman, yrkar jag bifall till utskottets hemställan
            i mom. 79 i betänkandet.
          </note>
          <note>
            Vi hälsar med stor tillfredsställelse utskottets klara ställningstagande
            och klarläggande i det här betänkandet om var renskötsel får bedrivas
            hela året. Det har rått stor oklarhet i de norrländska renskötsellänen
            i den frågan. 3 § i rennäringslagen har varit föremål för diskussion,
            och osäkerhet har rått om hur den skall tydas. Att utskottet nu
            klargör att renskötsel får bedrivas hela året nedom odlingsgränsen
            endast å trakter där skogsrenskötsel av ålder förekommer under
            våren, sommaren eller hösten är bra och borde få alla beslutsfattare,
            bl.a.
          </note>
          <note>
            i länsstyrelserna, som tidigare inte har velat acceptera den
            tolkningen, att ta reson.
          </note>
          <note>
            Avslutningsvis, fru talman, vill jag ställa några frågor till
            regeringspartiets företrädare: När kommer den samlade propositionen
            om same- och rennäringsfrågor? När blir det slut på regeringens
            långbänk på det här området? Kan Åke Selberg svara på det? Vi
            behöver den propositionen snabbt för att komma till rätta med
            de problem som både
          </note>
          <note>
            Selberg och jag är så medvetna om. Det råder stor enighet om
            att det finns problem, men hur man skall lösa dem är den stora
            frågan. Jag kan väl inte tro att Selberg menade allvar med vad
            han sade i en replik, nämligen att det kan ta åratal att få fram
            en samlad proposition. Det är ett skrämmande framtidsperspektiv.
          </note>
          <note>
            En ny regering i höst med mer handlingskraft framstår i ljuset
            av vad Åke Selberg i kväll sagt som helt ofrånkomlig, om vi skall
            komma till rätta med dessa och andra problem.
          </note>
          <note type="speaker">
            Anf. 133 ÅKE SELBERG (s) replik:
          </note>
          <note>
            Fru talman! I kväll har jag inte sagt att det tar åratal att
            få fram en proposition, och jag sade det inte förra gången heller.
            Däremot kan det ta åratal innan man har beslutet klart om vi skall
            ha ett samlat förslag, därför att i ett samlat förslag ingår ett
            sameting, med val i vanlig ordning, precis som när man väljer
            till riksdag, fullmäktige, osv. Det är det som kan ta tid, om
            det handlar om grundlagsförändringar, och det är där problemet
            ligger.
          </note>
          <note>
            Också förra gången framfördes kritik om att regeringen var senfärdig.
            Men när den propositionen lades fram var utredningen precis klar
            och skulle gå ut på remiss. Det är anledningen till att regeringen
            inte under våren har kommit med en proposition -- remissomgången
            på utredningen måste man ju göra först.
          </note>
          <note>
            Ett bevis för att det här är oerhört komplicerade frågor, som
            Hans Dau varit inne på, är den långa tid som samerättsutredningen
            tog. Det är juridiskt oerhört komplicerat att utreda de här frågorna.
          </note>
          <note>
            Därför framlades särpropositionen eller vad man skall kalla den
            om bl.a. rennäringen och en del samebyfrågor. Som vi alla vet
            är det de problemen som är mest akuta. Oberoende av om man lägger
            fram en samlad proposition som inkluderar sameting, språket, kulturen
            och allt vad därtill hör, måste man särskilt klara ut renantalet,
            kontrollerna, osv.
          </note>
          <note type="speaker">
            Anf. 134 HANS DAU (m) replik:
          </note>
          <note>
            Fru talman! Det var ju något mindre defaitistiska tongångar i
            Selbergs replik nu.
          </note>
          <note>
            Vad vi har efterfrågat är en samlad proposition.
          </note>
          <note>
            Den bör ju då kunna komma nu ganska snabbt, eftersom utredningen
            har lagt fram sitt förslag och remissomgången väl i stort sett
            är klar. Oavsett hur det blir skall vi väl då kunna få en proposition
            i år.
          </note>
          <note>
            Jag är helt medveten om att val till sameting och annat får ske
            senare; grundlagsförändringarna tar ju tid. Men en samlad proposition
            kan vi i alla fall få i år. Jag tyder Åke Selbergs replik så,
            att han kanske inte är alldeles främmande för det. Då finns det
            ingen anledning att jäkta fram några delbeslut.
          </note>
          <note>
            Har vi levt med de här förhållandena i så många år kan vi väl
            leva med dem ett halvår till, tills vi får propositionen.
          </note>
          <note type="speaker">
            Anf. 135 RUNE BERGLUND (s):
          </note>
          <note>
            Fru talman! För oss som bor i närheten av samernas vinterbetesland
            är det viktigt att frågan om vinterbetets organisation och de
            renägande samernas arbetssätt får en lösning ganska snart.
          </note>
          <note>
            Bakgrunden är denna. För tio år sedan upptäckte vi som bor i
            Härjedalen och i samelandet att samerna började utvidga sina vinterbetesområden
            utanför den betesgräns som man tidigare tillämpat. För att i min
            fortsatta beskrivning ta ett konkret exempel skall jag hålla mig
            till min egen kommun,
          </note>
          <note>
            Härjedalen. Enligt de informationer som jag har fått lär min
            beskrivning också kunna gälla andra renbetesområden i Norrlands
            inland.
          </note>
          <note>
            I Härjedalen hade samerna fram till 1970-talets slut bedrivit
            sitt vinterbete i den västra delen av landskapet. Man kunde då
            inte se den stora mängd renar som i dag uppehåller sig i skogslandet
            och i närheten av de allmänna vägarna.
          </note>
          <note>
            Sedan början av 1980-talet har vi kunnat konstatera att fler
            och fler renar kommit ned till de allmänna vägarna samtidigt som
            man har tagit större och större arealer i bruk för sitt vinterbete.
            När vi nu är inne i början av 90-talet har samerna i princip utvidgat
            sitt vinterbetesområde till att omfatta hela
          </note>
          <note>
            Härjedalens kommun.
          </note>
          <note>
            Man har på tio år fördubblat sin betesareal.
          </note>
          <note>
            Renarna befinner sig nu tidvis i centralorten, Sveg.
          </note>
          <note>
            Under en period för några veckor sedan fick man patrullera flygfältsområdet
            för att garantera att ingen kollision skulle ske mellan landande
            flygplan och renar. Nämnas kan att flygplatsen har reguljärt flyg
            mellan Sveg och Arlanda.
          </note>
          <note>
            Samtidigt som man har fler och fler renar som betar allt större
            arealer där man inte tidigare i mannaminne bedrivit renbete har
            det på senare år tillkommit ett problem som skapar irritation.
            Det gäller den överenskommelse som finns om att renarna skall
            ha lämnat skogslandet senast den 1
          </note>
          <note>
            maj. Renbete pågår nu i princip hela året i vissa delar av skogslandet.
          </note>
          <note>
            Jag har personligen i tio år kört bil varje vardag till och från
            jobbet i Sveg och med egna ögon kunnat konstatera de tragedier
            som utspelas när renar blivit ihjälkörda av bilar. Det är en syn
            som inte är särskilt estetisk och som säger oss att renskötsel
            som den för närvarande bedrivs i Härjedalen passar dåligt in i
            det moderna samhället.
          </note>
          <note>
            Vi kan samtidigt konstatera att den nuvarande generationen av
            renägare har en helt annan syn på organisation och arbetssätt
            än sina förfäder. Just nu är det konfrontation och irritation
            som präglar vår samexistens.
          </note>
          <note>
            Samerna har enligt lag full rätt att bedriva sin näring och att
            upprätthålla sin kulturella särart.
          </note>
          <note>
            Sedvanerätten har en stark ställning både i svensk lagstiftning
            och i den bofasta befolkningens rättsmedvetande. Den rättegång
            som nu förbereds i Svegs tingsrätt angående renbetet avser enligt
            vad jag förstår att förtydliga sedvanerättens innebörd.
          </note>
          <note>
            Det kan exempelvis vara av visst intresse att få veta om man
            kan vara borta från ett område i hundra år och sedan komma tillbaka
            och hävda betesrätt där vägar och järnvägar dragits fram, där
            jordbruksmark och moderna skogsbruksmetoder etablerats och där
            stadsplanebebyggelse med allt vad det innebär kommit till stånd.
          </note>
          <note>
            Den motion som vi har skrivit är inte avsedd att på något sätt
            ta ställning till samernas rättigheter i renbetesfrågor. Motionen
            är skriven med syftet att komma till en uppgörelse med renägande
            samer om organisation och arbetssätt. Den situation som för närvarande
            råder visar klart att de samarbetsformer som finns inte förmår
            att bringa ordning i renbetesfrågorna.
          </note>
          <note>
            Vi har våra vägar, våra bilar, samhällen med moderna sturkturer,
            turism och mycket annat som präglar ett modernt samhälle. Samerna
            nyttjar själva alla moderna faciliteter inkl. snöskotrar och olika
            typer av terrängfordon, och man bor i villor precis som vi. Eftersom
            renskötseln numera har intagit en industriell form, använder man
            också helikopter för rendrivning och lastbilar för transporter
            av renar till exempelvis slakt, som oftast sker i moderna slakterier.
            Samerna är mycket väl medvetna om och insatta i de problem som
            kan uppstå när man låter renhjordarna gå in i områden som man
            inte nyttjat under lång tid för renarbete.
          </note>
          <note>
            Jag förstår om den bild som jag målar upp inte stämmer för många
            av er, som ser rennäringens verksamhet bara på TV. Där visas kalvmärkning
            och renskiljning. Det kommer vackra bilder till era vardagsrum
            från fjällregionen, där samerna arbetar i en någorlunda ursprunglig
            miljö under former som kulturellt förknippas med samernas ursprungsmetoder.
          </note>
          <note>
            Herr talman! Motionens syfte, att tillskapa en bättre ordning
            när det gäller renskötselns organisation och arbetssätt, har också
            en annan mycket viktig aspekt. Det gäller ekologin i de områden
            där för många renar har betat under alltför lång tid.
          </note>
          <note>
            Vi kan nu konstatera att avbetningen av renlaven håller på att
            fullbordas. Laven har en lång reproduktionstid. Den räcker inte
            till alla renar i området. Det är förmodligen huvudskälet till
            att renägarna har utvidgat sina betesområden under senare år till
            att omfatta områden som man inte utnyttjat på flera generationer;
            till områden där det under tiden växt upp moderna samhällsstrukturer.
          </note>
          <note>
            Man kan göra en jämförelse mellan fjällregionerna på den norska
            och svenska sidan av gränsen och se skillnaderna. På den norska
            sidan ligger renlaven tjock och tät. På den svenska sidan har
            vi jorderosioner i vissa fjällområden. Jorden flyger omkring med
            vindarna och färgar snöfläckarna bruna.
          </note>
          <note>
            I skogslandet har vi förutom den begynnande knappheten på bete
            de ständiga konfrontationerna med det moderna skogsbruket, där
            skogsägarna hävdar att renen förstör plantor och ungskog.
          </note>
          <note>
            Vi har problemen med att renarna går in på odlad mark och ibland
            in på gårdar. Jag har personligen för några år sedan inhägnat
            potatislandet efter vårsättningen för att inte få potatislandet
            nertrampat.
          </note>
          <note>
            Jag har här gett några exempel på företeelser som skapar irritation
            och konflikter. Vi vill inte ha det så i framtiden, utan frågorna
            måste lösas på ett eller annat sätt. Rennäringen är en omistlig
            del av vår kultur och näringsutvöning, men den måste bedrivas
            på ett sätt som gör vår samexistens möjlig på lång sikt. Vi kan
            inte rasera vårt moderna samhällssystem, som vi byggt upp under
            de senaste
          </note>
          <note>
            100 åren. Vi kan heller inte upphöra med rennäringen, men vi
            kan, om vi vill, skapa en organisation, som tål både ett modernt
            samhälle och en bra renskötsel. Tiden är inte ute ännu. Än kan
            vi komma fram till godtagbara lösningar. Ett steg i den riktningen
            är att bifalla reservation nr 41
          </note>
          <note>
            om renräkning och möjlighet att utdöma vite.
          </note>
          <note>
            Varför är det bara vi socialdemokrater som just nu vill lösa
            renströvningsfrågorna? Varför ansluter inte ni andra er till den
            uppfattning som råder bland era partikamrater i de områden problemen
            finns?
          </note>
          <note>
            Länsstyrelsens styrelse i Jämtlands län har enhälligt ställt
            sig bakom förslaget om renräkning och vite.
          </note>
          <note>
            Detsamma gäller för era partikamrater i
          </note>
          <note>
            Härjedalen. Också de har välkomnat vårt förslag.
          </note>
          <note>
            I rennäringsdelegationen, där samerna själva finns representerade,
            har man inte haft någon invändning mot de motioner som skrivits
            i frågan.
          </note>
          <note>
            Lennart Brunander och Annika Åhnberg har tidigare här i kväll
            sagt att en uppgörelse skulle ha kunnat komma till stånd om tvångsslakten
            hade avskaffats. Jag vill säga att tvångsslakten skulle avskaffa
            sig själv, om vi hade fått gehör för vårt förslag. I en prioriteringsskala
            för åtgärder för att hålla rätt nivå på renjordarna ligger tvångsslakten
            långt ner. Den får anses som det sista man tar till när alla andra
            försök att komma till rätta med problemet har misslyckats.
          </note>
          <note>
            Det här gäller inte samernas rättsliga ställning. Det gäller
            organisation och arbetssätt, och därför kan man inte hänvisa till
            någon samlad och större utredning. Det här gäller en förstärkning
            av befintlig lagstiftning, som ger oss ett instrument för att
            komma till rätta med ett akut problem. Det måste ske nu innan
            betet tar slut.
          </note>
          <note>
            Herr talman! Jag vill härmed yrka bifall till reservation 41
            angående kontroll av renräkning m.m.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 april.)
          </note>
          <note>
            8 § Gränsskydd för rågvete m.m.
          </note>
          <note>
            Föredrags
          </note>
          <note>
            jordbruksutskottets betänkande
          </note>
          <note>
            ip0 &gt; 1990/91:JoU24 Gränsskydd för rågvete m.m.
          </note>
          <note>
            (prop. 1990/91:100 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 18 april.)
          </note>
          <note>
            9 § Anslag till riksdagens revisorer och deras kansli
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1990/91:FiU15 Anslag till riksdagens revisorer och deras kansli
            (prop. 1990/91:100 delvis).
          </note>
          <note type="speaker">
            Anf. 136 CARL FRICK (mp):
          </note>
          <note>
            Herr talman! Vi behandlar nu ett mycket tunt betänkande om en
            sak som egentligen är mycket viktig, nämligen riksdagens möjlighet
            att kontrollera verksamheter i samhället och att skaffa framtida
            beslutsunderlag, som kan vara till gagn för kommande riksdagsbeslut.
            Alla i utskottet är egentligen överens om att riksdagens revisorer
            faktiskt måste utökas och få utvidgade möjligheter.
          </note>
          <note>
            Det är därför litet egendomligt att man nu enhälligt säger att
            de inte skall få dessa möjligheter att utvidga sin verksamhet.
          </note>
          <note>
            Detta beskrivs mycket väl i den reservation som jag har avlämnat.
            Jag yrkar bifall till den och tackar för ordet.
          </note>
          <note type="speaker">
            Anf. 137 PER OLOF HÅKANSSON (s):
          </note>
          <note>
            Herr talman! Jag skall vara lika kort i argumentationen som Carl
            Frick och använda samma teknik som han. Jag ber att med hänvisning
            till vad som anförts i finansutskottets betänkande nr
          </note>
          <note>
            15 få yrka bifall till utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 april.)
          </note>
          <note>
            10 § Den statliga rationalliseringsverksamheten m.m.
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1990/91:FiU17 Den statliga rationalliseringsverksamheten m.m.
            (prop.
          </note>
          <note>
            1990/91:100 delvis).
          </note>
          <note type="speaker">
            Anf. 138 RUNE RYDEN (m):
          </note>
          <note>
            Herr talman! I reservationen påtalar vi reservanter att det visserligen
            sägs i propositionen att regeringen skall strama upp myndigheternas
            försäljning av personuppgifter. Men vi tycker inte att förslaget
            är tillräckligt. Försäljningen av myndigheternas uppgifter kommer
            i det föreliggande förslaget att inskränkas i mycket begränsad
            omfattning.
          </note>
          <note>
            Den försäljning som nu sker av personuppgifter innebär lätt att
            myndigheter ägnar sig åt en verksamhet, som inte ingår i själva
            myndighetsuppgiften. Detta leder till att myndighetsuppgiften
            och försäljningsverksamheten inte alltid hålls isär.
          </note>
          <note>
            Risken finns också att man prioriterar försäljningsverksamheten
            framför andra uppgifter som myndigheten har skyldighet att utföra.
          </note>
          <note>
            Myndigheterna uppfattar lätt inkomsterna från den här typen av
            försäljningar som ett slags grädde på moset. Men framför allt
            ligger det i försäljningen ett hot mot den enskildes personliga
            integritet och därmed risker för att allmänheten förtroende för
            myndigheterna påverkas negativt. Vi reservanter anser bl.a. därför
            att statens person- och adressregister i sin nuvarande form bör
            omprövas och förvandlas till ett mer renodlat adressregister.
          </note>
          <note>
            Många av de uppgifter som finns i registret finns också på annat
            håll och behöver därför inte förekomma i SPAR-registret. Jag tänker
            på exempelvis inkomst- och förmögenhetsuppgifter.
          </note>
          <note>
            Med det anförda yrkar jag bifall till reservationen vid finansutskottes
            betänkande nr 17.
          </note>
          <note type="speaker">
            Anf. 139 CARL FRICK (mp):
          </note>
          <note>
            Herr talman! Rune Ryden har kortfattat sagt vad som behöver sägas
            i ärendet. Också jag yrkar bifall till reservationen.
          </note>
          <note type="speaker">
            Anf. 140 PER OLOF HÅKANSSON (s):
          </note>
          <note>
            Herr talman! Det som vi nu debatterar är den statliga rationaliseringsverksamheten.
            Det gäller frågor som väcker mycken tankeverksamhet, och det gäller
            uppgifter som partierna och olika personer sköter med stor kärlek
            och stor omsorg.
          </note>
          <note>
            Jag skall inte göra någon tavla, utan jag skall bara be att med
            hänvisning till det som anförs i betänkandet få yrka bifall till
            utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 april.)
          </note>
          <note>
            11 § Anslag till riksgäldskontoret
          </note>
          <note>
            Föredrogs
          </note>
          <note>
            finansutskottets betänkanden
          </note>
          <note>
            1990/91:FiU18 Anslag till riksgäldskontoret (Prop.
          </note>
          <note>
            1990/91:100 delvis).
          </note>
          <note type="speaker">
            Anf. 141 CARL FRICK (mp):
          </note>
          <note>
            Herr talman! Jag tänker inte vara speciellt mångordig i det här
            avseendet heller, men jag vill framhålla att vi i miljöpartiet
            tycker att det är utomordentligt viktigt att vi får i gång investeringar
            i spårburen kollektivtrafik. Vi tycker att det är lämpligt att
            försöka med alla upptänkliga metoder för att få pengar till detta.
          </note>
          <note>
            Det finns ett förslag om att man via obligationslån skall försöka
            finansiera järnvägsutbyggnaden och järnvägstrafiken. Vi ställer
            oss bakom reservation nr 1.
          </note>
          <note>
            Anf. 142 ARNE ANDERSSON i Gamleby
          </note>
          <note>
            (s):
          </note>
          <note>
            Herr talman! Det hade säkert funnits anledning att diskutera
            en del av de synpunkter som finns i dessa visserligen korta reservationer.
            Men med hänvisning till det inlägg som nyss har gjorts skall jag
            fatta mig kort. Jag yrkar bifall till utskottets hemställan och
            avslag på reservationerna.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 april.)
          </note>
          <note>
            12 § Sparfrämjande åtgärder
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1990/91:FiU21 Sparfrämjande åtgärder (prop.
          </note>
          <note>
            1990/91:100 delvis).
          </note>
          <note type="speaker">
            Anf. 143 LARS TOBISSON (m):
          </note>
          <note>
            Herr talman! I en rad frågor på finansutskottets område har den
            socialdemokratiska regeringen under den senaste mandatperioden
            anpassat sig till och t.o.m. övertagit ståndpunkter som vi moderater
            motionsvis framfört under en följd av år.
          </note>
          <note>
            Om ryktet har rätt är det inte slut än. Det lär komma förslag
            i kompletteringspropositionen som innebär uppslutning bakom ytterligare
            några moderata ståndpunkter.
          </note>
          <note>
            Men på en punkt är socialdemokraterna obevekligt låsta i en hård
            doktrinär uppfattning, och det gäller inte vilken fråga som helst.
            Här rör det sig om själva skiljelinjen mellan socialism och marknadsliberalism.
            Jag talar om synen på sparandet och särskilt dess fördelning mellan
            offentligt, kollektivt sparande och enskilt, individuellt sparande.
            Detta är en så viktig fråga att den får tillmätas något större
            utrymme än de föregående ärendena från utskottet.
          </note>
          <note>
            Den enda lilla framgång vi på den borgerliga sidan i år kan registrera
            är att regeringen äntligen tillsmötesgått vårt förslag att avskaffa
            spardelegationen. Jag får beklaga utskottets talesman Roland Sundgren
            att han därmed blivit ett uppdrag fattigare.
          </note>
          <note>
            Man kan t.o.m. göra gällande att samtidigt som socialdemokraterna
            i många avseenden -- därtill nödda och tvungna -- sedan 1982 rört
            sig i marknadsekonomisk riktning, har den socialistiska attityden
            snarast hårdnat just när det gäller sparandepolitiken. Det började
            med att man efter återkomsten till regeringsmakten skärpte olika
            skatter som träffar sparande, och mot folkmajoritetens vilja infördes
            kollektiva löntagarfonder. Som redovisas i den moderata kommittémotionen
            har nu den egna rörelsen tryckt på ytterligare för att flytta
            fram positionerna.
          </note>
          <note>
            Resultatet har blivit de aktuella planerna på att förvandla hela
            den stora AP-fonden till löntagarfonder.
          </note>
          <note>
            Detta är ett socialiseringshot mot svenskt näringsliv utan motstycke
            i modern tid. Mot hittills ca 20
          </note>
          <note>
            miljarder kronor skall nu huvuddelen av 430
          </note>
          <note>
            miljarder kronor få placeras i aktier. Jag måste fråga Roland
            Sundgren: Har ni socialdemokrater ingenting lärt av socialismens
            sammanbrott i öst?
          </note>
          <note>
            Detta förslag strider mot Tage Erlanders löften när
          </note>
          <note>
            ATP-systemet infördes att dess tillgångar aldrig skulle få användas
            för att köpa aktier i privata företag. När idén först dök upp
            under senare tid, varnade AP-fondens dåvarande chef, förra socialdemokratiska
            statsrådet Krister Wickman, för socialisering. Man kan konstatera
            att han vet vad han talar om, eftersom han har hållit på med det
            själv.
          </note>
          <note>
            Enligt Olof Palme var löntagarfonderna inte bara ett första steg
            utan ''steget''. Ingvar Carlsson har försäkrat att sedan uppbyggnaden
            av fonderna avslutats 1990, skulle de inte ersättas av något liknande
            eller av andra fondsystem med samma syfte.
          </note>
          <note>
            Vi är visserligen vana vid att socialdemokratiska löften skrivs
            i vatten. Men det som ytterligare gör detta anmärkningsvärt, är
            att argumentationen denna gång är osedvanligt förljugen. Det vimlar
            av vilseledande jämförelser med privata pensionsförsäkringar.
            Sålunda sägs det att AP-
          </note>
          <note>
            fonden bör ha samma rätt som privata försäkringsbolag att köpa
            aktier. Det är bara det att privata försäkringsbolagen inte får
            placera i aktier till den del som motsvarar deras försäkringstekniska
            skulder, dvs. det belopp man försäkrar sig för när man tecknar
            en pensionsförsäkring.
          </note>
          <note>
            I ATP-systemet finns det definitionsmässigt inget annat än försäkringstekniska
            skulder. Man får så att säga inte ut mer än vad som står på försäkringsbrevet,
            och det bestäms av intjänanderegler, som utgår från inkomstförhållandena
            under den yrkesverksamma tiden. Detta innebär att ATP-pensionens
            storlek över huvud taget inte kan påverkas av avkastningen i AP-fonden.
            Egentligen har AP-fonden och fondsystemet inte ett dyft med pensionerna
            att göra, och därför är allt tal om att man nu med andra placeringsregler
            skall ''trygga pensionskapitalet''
          </note>
          <note>
            helt fel.
          </note>
          <note>
            Att ordna en bättre kapitalavkastning via aktieköp är inte heller
            alltid så lätt. Jag bläddrade nyligen i
          </note>
          <note>
            Östfondens årsredovisning för 1990. Det är den fond som av någon
            anledning har kamoflerat sig under namnet Trefond Invest. Där
            har man mottagit ca 600 milj. kr. per år, dvs. nu över 3
          </note>
          <note>
            miljarder kronor. Det ackumulerade resultatet av fem års ansträngningar,
            korrigerat för inflationen, är så dåligt som minus en halv miljard.
            Man har alltså lyckats förvalta detta kapital så att man nu ligger
            back en halv miljard.
          </note>
          <note>
            Detta understryker ytterligare att ATP-pensionen bara kan tryggas
            genom en god ekonomisk tillväxt.
          </note>
          <note>
            Det når man sannerligen inte med socialistisk politik. Den ägar-
            och maktkoncentration som blir följden leder i stället till raka
            motsatsen. Det är därför som vi på den borgerliga sidan ser det
            som så angeläget att snabbast möjligt avveckla -- och inte utveckla
            -- löntagarfonderna, och göra det på ett sätt som stimulerar det
            enskilda sparandet.
          </note>
          <note>
            Huvuddragen i den borgerliga sparpolitiken tecknas i reservation
            2, till vilken jag härmed yrkar bifall. Vi påtalar där nedgången
            i det totala sparandet under senare år och beklagar särskilt det
            mycket låga hushållssparandet, som efter några år med negativa
            siffror nu är på väg upp mot noll. Vid en internationell jämförelse
            hamnar vi i detta avseende -- liksom när det gäller tillväxt,
            skattetryck, kapitalutflöde m.m. -- i fullkomlig särsklass, eller
            om man så vill, strykklass. Sverige är onekligen unikt, som ni
            socialdemokrater vill göra gällande, men kanske inte på det sätt
            ni har tänkt er.
          </note>
          <note>
            Regeringens reaktion har varit, att eftersom hushållen inte sparar
            skall staten göra det i stället.
          </note>
          <note>
            Vi avvisar tanken att stärka det kollektiva sparandet via överbeskattning
            av medborgarna. I
          </note>
          <note>
            stället vill vi stimulera till ett ökat och spritt ägande och
            sparande bland de enskilda människorna.
          </note>
          <note>
            Störst betydelse har då att det förs en ekonomisk politik som
            gynnar en stadig tillväxt. Dessutom gäller det att skapa ett bra
            sparklimat. Det förutsätter att skattetrycket sänks så att människor
            får mer kvar att spara av. Vidare måste vi återgå till fasta spelregler
            på detta och andra områden, så att människor vågar lita på att
            det de har satt av för framtiden får de också behålla och själva
            råda över.
          </note>
          <note>
            Vad gäller sparstimulanser av mer selektiv natur får man akta
            sig så att man inte bara lockar människor att flytta medel från
            ett konto till ett annat. Det finns dock skäl att särskilt stödja
            långsiktigt bundet sparande till och i egen bostad, inför ålderdomen
            och i riskvilligt kapital.
          </note>
          <note>
            I särskilda reservationer har vi moderater i utskottet -- ofta
            tillsammans med folkpartiets ledamöter och ibland även med centerpartiets
            --
          </note>
          <note>
            förordat bl.a. ett skattegynnat pensionssparande i bank, startsparande
            för barn och ungdom, förbättrade villkor för bo- och försäkringssparande
            samt en bättre behandling av bl.a. frivilliga vinstandelssystem
            för anställda. Det är förslag som vi kommer att fortsätta att
            föra fram tills vi får möjlighet att också genomföra dem. Jag
            räknar med, herr talman, att det inte kommer att dröja alltför
            länge.
          </note>
          <note type="speaker">
            Anf. 144 LARS DE GEER (fp):
          </note>
          <note>
            Herr talman! För ett utvecklat industriland som
          </note>
          <note>
            Sverige är det i längden en livsnödvändighet att vi totalt sparar
            så mycket att vi kan finansiera våra investeringar inte bara i
            nyanläggningar utan även i underhåll av äldre utrustning eller
            byggnader som vi avser att fortsätta att använda. Under senare
            år har vi haft en negativ sparkvot i vårt land, vilket innebär
            att vi konsumerat upplagrat kapital och tvingats låna stora belopp
            netto i utlandet. Det har inneburit att vår bytesbalans blivit
            starkt negativ med underskott på 43 miljarder i år och en prognos
            om ett underskott på hela 52 miljarder nästa år, dvs.
          </note>
          <note>
            1992. Även om vi i Sverige aldrig kan förväntas nå ett så stort
            nettosparande som man har i exempelvis
          </note>
          <note>
            Japan eller Italien, är det ändå väsentligt att vi kan återgå
            till exempelvis vår sparkvot från år 1976, vilken då uppgick till
            4 % av bruttonationalprodukten.
          </note>
          <note>
            Den viktigaste sparstimulansen i varje land är utan tvivel medborgarnas
            förtroende för landets ekonomiska politik. Trots att vårt regeringsparti
            ofta och länge skrutit om framgångarna för den tredje vägens politik,
            visar svenskarnas ständigt minskade sparande att det varit dåligt
            med detta förtroende. Vad som framför allt gjort sparandet ointressant
            har varit kombinationen av en hög marginalskatt och en hög inflation.
            Vid en marginalskatt om 60 % och en inflation om 8,8 %, bägge
            rätt vanliga värden under senare år, har det erfordrats 16 % ränta
            på ett sparkapital enbart för att behålla kapitalets köpkraft.
            En så hög räntesats för sparare har inte funnits i vårt land ens
            under de år då inflationen varit som högst.
          </note>
          <note>
            Ett annat hinder för positivt sparande har varit bristen på fasta
            spelregler. Engångsskatten på pensionssparandet, olika pålagor
            på aktiesparandet och uttagandet av sociala avgifter på vinstandelssystem
            har avskräckt många från långsiktigt sparande, detta i synnerhet
            som en del av dessa åtgärder -- framför allt engångsskatten på
            pensionssparandet -- innehöll ett icke obetydligt element av retroaktiv
            beskattning.
          </note>
          <note>
            Hela sparsituationen måste dock radikalt ha förbättrats av den
            nu genomförda skattereformen, som ju för sju åttondedelar av vårt
            folk innebär att marginalskatten på kapitalinkomster blott blir
            ca
          </note>
          <note>
            30 %. Nästan lika viktigt för ökat sparande är att det med endast
            30 % i avdrag för låneräntor blir avsevärt dyrare än förr att
            låna pengar -- och efter kreditregleringens upphörande har utan
            tvivel upplåningen ökat mycket mer än förut. Denna trend kommer
            rimligen att brytas nu.
          </note>
          <note>
            Men i sparandesammanhang är det lika viktigt som i många andra
            ekonomiska sammanhang att takten i vår svenska inflation drastiskt
            kan minska. Vi i folkpartiet tror egentligen inte på att centrala
            överenskommelser av typ Rehnberg i längden är effektiva, men i
            dagens krisläge för vår ekonomi hoppas vi självfallet på att alla
            organisationer lojalt skall följa Rehnbergkommissionens riktlinjer.
            Att svårigheter finns härvidlag är uppenbart. T.o.m.
          </note>
          <note>
            den under riksdagens förvaltningsstyrelse sorterande riksbanken
            har uppenbarligen åstadkommit ett präktigt övertramp, något som
            även Alfa-Laval och ABB tycks ha åstadkommit på den privata sidan
            av arbetsmarknaden.
          </note>
          <note>
            Detta är allvarligt och visar på riskerna med centrala överenskommelser.
            Blir de brutna på ett par håll, finns klausuler i redan träffade
            avtal som gör att de också kan rivas upp, om andra organisationer
            ''kämpat sig till'' bättre uppgörelser.
          </note>
          <note>
            I en för moderaterna, folkpartiet och centern gemensam motion
            har föreslagits, att ungefär hälften av löntagarfondernas samlade
            kapital utnyttjas för att ge alla som sparat minst 100 kr. i månaden
            en premie i form av en fondandel efter tjugofyra månaders sparande.
            Detta bör vara en verklig morot för allemansfondssystemet, mycket
            effektivare som sparstimulans än spardelegationens annonskampanjer.
            Som en allmän målsättning för svenskarnas sparande har vi angett
            att en familj bör ha ett eget sparande som motsvarar en industriarbetarlön
            under ett år, vilket ger handlingsfrihet i ekonomiska ting och
            ett visst extra skydd i händelse av olyckor och sjukdom.
          </note>
          <note>
            Vinstandelssystemen ger inte den anställde någon säker inkomst
            över en hel konjunkturcykel. Går företaget bra, får den anställde
            del av vinsten. Går det dåligt, får han eller hon inget alls.
            Att belägga en så variabel inkomst med sociala avgifter ger ingen
            nämnvärd social trygghet. Anledningen till att socialdemokraterna
            likväl infört ett sådant system är väl närmast den, att man vill
            minska antalet företag som inför vinstandelssystem. Dessa har
            ju en synnerligen önskvärd bieffekt, nämligen att skapa solidaritet
            och god anda ute i företagen.
          </note>
          <note>
            Genom att motverka vinstandelssystem har regeringen sannolikt
            verkställt en önskan från LO, som hellre vill att de fackanslutna
            skall vara lojala mot sitt fack än mot företagen.
          </note>
          <note>
            I reservationerna 5 och 7 har vi -- tillsammans med andra partier
            -- yrkat på att man bör införa dels ett skattemässigt gynnat långsiktigt
            sparande i bank, dels ett försäkringssparande uppbyggt på annat
            sätt än dagens med dess stela kalkylränta på 4 %. Bägge åtgärderna
            skulle öka hushållens vilja att spara, vilket i dagens situation
            är mycket viktigare än att öka det offentliga sparandet.
          </note>
          <note>
            Förslaget att tilldela sammanslagna AP- och löntagarfonder rätt
            att -- via fem nya fonder --
          </note>
          <note>
            placera 60 % av sitt kapital i aktier är till sin karaktär närmast
            otroligt, om man ser vad som hänt med frihet, levnadsstandard
            och miljö i Östeuropa.
          </note>
          <note>
            Kollektivt ägande -- även om det är av fondkaraktär -- kan aldrig
            ge samma framstegstakt som privat ägande och skulle dessutom skrämma
            bort privat kapital från en aktiemarknad dominerad av några få,
            opersonligt styrda jättefonder. Detta sagt utöver det som Lars
          </note>
          <note>
            Tobisson förut påpekade, nämligen att aktieköp av den omfattningen
            skulle strida mot löften avgivna av både Olof Palme och Ingvar
            Carlsson vid olika tillfällen.
          </note>
          <note>
            Herr talman! Med vad som sagts yrkar jag bifall till reservationerna
            2, 3 och 7.
          </note>
          <note type="speaker">
            Anf. 145 IVAR FRANZÉN (c):
          </note>
          <note>
            Herr talman! I finansutskottets betänkande nr 21
          </note>
          <note>
            behandlas vikten av ökat sparande och åtgärder för att främja
            detta.
          </note>
          <note>
            Utskottet är enigt om att hushållens sparande måste öka, om vi
            skall klara av att få balans i våra affärer med utlandet men också
            för att öka de enskilda hushållens trygghet och frihet. Det är
            bra att denna enighet finns, men det är mindre bra att utskottet
            inte har kunnat enas om de kraftfulla åtgärder som krävs för att
            snabbt öka hushållssparandet.
          </note>
          <note>
            En sådan åtgärd är centerns förslag om personliga investeringskonton.
            Alla är överens om att sparandet i Sverige måste radikalt ökas
            för att minska det stora underskottet i bytesbalansen. Det krävs
            också att produktivitet och produktion ökar, för att utrymme skall
            finnas för att vända ett underskott på i storleksordningen 50
            000 miljoner till balans. Det är lätt förstått att det är orimligt
            att vi lånar ungefär 6 000 kr. per svensk i utlandet, samtidigt
            som investeringarna i Sverige snarare minskar än ökar.
          </note>
          <note>
            Centerns personliga investeringskonto stimulerar både ökat sparande
            och ökad produktion. Till investeringskontot är det knutet skattefrihet,
            om pengarna används till investeringar i egen bostad eller eget
            företag. Det innebär att resurser förs över från direktkonsumtion
            till framtidsinvesteringar.
          </note>
          <note>
            Detta är en grundläggande förutsättning för att öka produktionsbasen.
          </note>
          <note>
            Konstruktionen av det personliga investeringskontot främjar nysparande.
            Detta beror på att knappast någon vill utnyttja redan beskattade
            pengar för att få en skattekredit. Det innebär praktiskt att många
            kommer att göra de extra arbetsinsatser -- som för många är nödvändiga
            -- för att skapa utrymme för nysparande. I den omfattning som
            insättningar på personliga investeringskonton beror på dessa extra
            insatser uppstår inget skattebortfall för stat och kommun, utan
            i stället uppstår en extra intäkt genom ökade sociala avgifter.
            Det personliga investeringskontot kan också fungera som ett komplement
            i pensionssparandet.
          </note>
          <note>
            Utskottsmajoriteten gör ett ganska stort nummer av skattebortfallet,
            om personliga investeringskonton införs. Det är sannolikt att
            majoriteten mycket markant överskattar detta. Sett mot de stora
            och säkra positiva effekter som förslaget får om det genomförs,
            är det att beklaga att centern inte hittills har lyckats skapa
            majoritet för detta förslag. Jag har dock goda förhoppningar om
            att övriga partier efter hand skall ta sitt förnuft till fånga
            och ställa upp på centerns förslag.
          </note>
          <note>
            Jag vill ge så många som möjligt chansen så snabbt som möjligt.
            Därför yrkar jag nu bifall till reservation nr 6 och avser att
            begära votering på den punkten.
          </note>
          <note>
            Centern är också med på tre reservationer tillsammans med moderaterna
            och folkpartiet liberalerna. Det gäller sparstimulanser och ägandespridning,
            försäkringssparande och vinstandelssystem. Detta markerar den
            samsyn som finns på sparandet hos de icke socialistiska partierna.
            På grund av den tidsbesparande ordning som nu tillämpas i kammaren
            yrkar jag inte bifall till dessa reservationer, men jag vill ändå
            markera att vi i centern tycker att de är både riktiga och viktiga.
          </note>
          <note>
            Sedan vill jag också poängtera att vi tycker att det är rätt
            och riktigt att spardelegationen avvecklas.
          </note>
          <note type="speaker">
            Anf. 146 CARL FRICK (mp):
          </note>
          <note>
            Herr talman! En del av diskussionen beträffande det här betänkandet
            har kommit att röra sig om
          </note>
          <note>
            AP-fondernas eventuella framtida möjlighet att köpa aktier. Det
            är ett förslag som vi i miljöpartiet ogillar. Med det opinionsläge
            som råder för dagen verkar det inte alldeles väldigt aktuellt
            att tro att det skall bli någon proposition i ärendet, men skulle
            det bli någonting i den stilen kommer vi att säga nej till det.
          </note>
          <note>
            Vi tycker att det är dåligt att driva det svenska samhället mot
            ytterligare storskaligt ägande. Vi har länge varit emot löntagarfonder
            och vill gärna avveckla dem och i stället omvandla dem till vad
            vi kallar för kommunala närfonder, som skall kunna vidgas till
            ett spritt ägande i landet. Vi vill definitivt motverka olika
            former av storskalig industri, någon som vi har sett alltför många
            tendenser till. Jag befarar av det vi ser från EG att tendenserna
            till storskaligt ägande kommer att öka. Det tror vi är till klar
            nackdel för både människor och miljö.
          </note>
          <note>
            Det är vad jag tänkte säga i det här ärendet. Vi har en reservation
            från miljöpartiets sida. Den ställer jag mig bakom, men jag vill
            inte yrka bifall till den.
          </note>
          <note type="speaker">
            Anf. 147 ROLAND SUNDGREN (s):
          </note>
          <note>
            Herr talman! I det här betänkandet biträder finansutskottet regeringens
            förslag att spardelegationen skall avvecklas från den 1 juli i
            år, att beskattningen av vinstsparandet skall anpassas till det
            nya skattesystemet och att tillståndsgivningen för den sparformen
            förenklas.
          </note>
          <note>
            Här är det ett enhälligt utskott.
          </note>
          <note>
            I övrigt behandlar det här betänkandet ett antal motioner om
            hur vi skall få till stånd ett ökat finansiellt sparande i Sverige.
            Vi har ett ökande underskott. Det tar sig uttryck i att vi förra
            året hade ett underskott i bytesbalansen med drygt 33
          </note>
          <note>
            miljarder och som Lars de Geer säger beräknas de i år uppgå till
            nära 43 miljarder. Det är alltså synnerligen angeläget att vi
            får till stånd ett ökat sparande i ekonomin. Jag kan ställa upp
            bakom det mål som Lars de Geer har, nämligen att vi borde återkomma
            till det sparande som vi hade 1976. Det är mycket som är bra om
            man tar 1976 som utgångspunkt, dvs. det som var före 1976. Sedan
            hade ju vi en parentes med borgerliga regeringar.
          </note>
          <note>
            Det skapade ju en hel del problem.
          </note>
          <note>
            Jag kan också understryka det som Lars de Geer har sagt, nämligen
            att de mest sparfrämjande ekonomiskt politiska åtgärder som man
            kan få till stånd, åtminstone när det gäller att öka det finansiella
            hushållssparandet, är det skattesystem som vi nu har fått. Det
            gynnar sparande och motverkar ökad skuldsättning. Till att börja
            med kommer hushållssparandet främst att öka genom att man amorterar
            på sina lån eller drar sig för att ta upp nya lån. Vi kunde redan
            under förra året se att en sådan utveckling är på gång. Vi har
            nu, sedan avregleringen gjordes av kreditmarknaden, haft ett underskott
            i hushållssparandet, men nu finns det mycket som talar för att
            vi 1991 får en positiv sparkvot. Nästa år ökar den ytterligare
            och uppnår då 2 %.
          </note>
          <note>
            Det är mycket glädjande att vi nu fått ett skattesystem med rättvisare
            beskattningar av arbete och kapital. Det blir ett sundare och
            effektivare skattesystem som leder till mindre av spekulations-
            och skatteplaneringstänkande.
          </note>
          <note>
            Därför finns det ingen anledning att instämma med de krokodiltårar
            som moderaterna fäller i reservation 1. Den handlar om att den
            högre kapitalbeskattningen kan väntas minska intresset för långsiktigt
            bundet sparande. Man kan fråga sig:
          </note>
          <note>
            Vilket intresse då? Jo, intresset att spekulera i boende och
            att teckna pensionsförsäkringar främst av skatteskäl. Vi kan redan
            nu se att det är en större andel låg- och mellaninkomsttagare
            som tecknar pensionsförsäkringar, och framför allt en större andel
            kvinnor. Antalet nytecknade pensionsförsäkringar med lägre försäkringspremier
            ökar. Det är bl.a. motiverat av att man önskar komplettera sin
            ATP-pension. Jag tycker att det är en sund och rationell utveckling
            att det är en tryggare ålderdom som mer styr pensionsförsäkringstecknandet
            än skatteskäl. Jag yrkar naturligtvis avslag på de synpunkter
            som framförs i den moderata reservationen nr 1.
          </note>
          <note>
            Det finns nu ingen anledning att aktualisera några nya sparformer
            innan erfarenhet vunnits av det nya skattesystemet. Vi bör framför
            allt inte öka hushållens sparande med hjälp av skattesubventioner
            och olika avdragssystem. Vi bör nöja oss med de sparformer som
            redan finns i form av allemanssparandet och, det för inte så länge
            sedan införda, ungdomsbosparandet.
          </note>
          <note>
            En stor fördel med det nya skattesystemet är att det blir enkelt
            och överskådligt. Att då börja krångla till det med personliga
            investeringskonton och andra former för startsparande och bosparande
            innebär att man åter börjar föra in moment i skattesystemet som
            skapar möjligheter till olika former av skatteplanering. Det är
            något som man har velat komma åt med det nya skattesystemet.
          </note>
          <note>
            Därför yrkar jag avslag på samtliga de reservationer som kräver
            nya skatteanknutna system dvs. reservationerna 4, 5, 6, 7, 9 och
            11.
          </note>
          <note>
            Lars Tobisson sade att det uppträder en skiljelinje när det gäller
            synen på sparandet, det enskilda och det offentliga sparandet.
            Man kan nog säga att vi där har en klar skiljelinje. Reservation
            2 är ju en hyllning till enskilt sparande och ägandespridning.
          </note>
          <note>
            Nu är det ju inte så att all lycka här i världen utgår ifrån
            att individer enskilt äger mycket.
          </note>
          <note>
            Marknadsekonomin garanterar inte på något sätt en sådan ägandespridning.
            Om den i stället får utvecklas så ohejdat som jag tycker man kan
            utläsa av reservation 2, leder det till ett mycket stort ägande
            på ett fåtal händer.
          </note>
          <note>
            Ägandet blir ju inte mindre spritt för att individer går tillsammans
            och gemensamt skapar sin ålderstrygghet via ATP, försäkringar
            eller via sina fackliga organisationer. Det blir tvärtom fler
            som äger och en större rättvisa i ägandet.
          </note>
          <note>
            När man nu tar upp frågan om det förslag som ligger, som skall
            diskuteras i valrörelsen och eventuellt beslutas om efter ett
            val, är det ganska oförskämt att från den här talarstolen ta upp
            det system som vi har i det svenska samhället och säga att vi
            inför ett östeuropeiskt system. Om det är några som har stridit
            emot dessa system så är det socialdemokraterna. Ofta menar man
            ju att socialism är en form av förstatligande och detta har ju
            gällt i de östeuropeiska länderna. Det är inte socialdemokratiska
            regeringar som har gått i spetsen förstatliganden i de här landet.
            De största socialiseringarna i detta avseende -- om man skall
            jämföra med Östeuropa -- har ju genomförts av borgerliga regeringar.
          </note>
          <note>
            Ofta är ett sparande i ATP och löntagarfonder rationellare. Det
            kan bättre styras till angelägna investeringar. Det är inte oviktigt
            för en BNP-
          </note>
          <note>
            ökning hur effektivt ett kapital används. Jag tror att det klart
            kan sägas att det offentliga kapitalet i regel används bättre
            än det privata, särskilt som de här ofta kan bli fråga om att
            snabbt öka infrastrukturinvesteringar. Vi har under den senaste
            tiden upplevt skandaler med finansbolagshärvor som t.ex. Nyckeln.
            Många banker har lånat ut till fastigheter med en belåning långt
            utöver de verkliga värdena. Detta för att de som lånat pengar
            skall få ytterligare resurser till placeringar för att öka sin
            förmögenhet genom att spekulera i fler fastigheter o.dyl. Man
            kan ju diskutera effektiviteten i kapitalhanteringen när banker
            och finansbolag hanterar låntagarnas pengar så.
          </note>
          <note>
            Ett offentligt kapital kan lättare anpassa sig efter det samhällsekonomiska
            läget. Detta går smidigare om vi i de här fallen har ett gemensamt
            demokratiskt styrt sparande. Det utesluter naturligtvis inte värdet
            av ett högt enskilt hushållssparande. Jag är varm anhängare av
            det.
          </note>
          <note>
            Jag vill verkligen understryka att det är viktigt ur samhällsekonomisk
            synpunkt med ett sådant sparande och att det ökar. Det behöver
            öka för att vi skall få en ekonomisk utveckling och klara av att
            inte behöva låna pengar i utlandet genom att vi ökar underskotten
            i bytesbalansen.
          </note>
          <note>
            Herr talman! Med det anförda vill jag yrka bifall till hemställan
            i finansutskottets betänkande och avslag på samtliga reservationer.
          </note>
          <note type="speaker">
            Anf. 148 IVAR FRANZÉN (c):
          </note>
          <note>
            Herr talman! Jag kan inte låta bli att något kommentera det lättsinne
            som jag tycker att
          </note>
          <note>
            Roland Sundgren representerar i sitt inlägg här.
          </note>
          <note>
            Han säger att vi inte bör börja krångla till det, och det säger
            han i ett sammanhang där det gäller att finna lösningar på ett
            problem som jag beskrev. Om vi tittar litet framåt -- som det
            ser ut om vi ingenting gör -- kommer vi att låna 6 000 kr. per
            år och svensk i utlandet. Det är en fullständigt ohållbar situation.
          </note>
          <note>
            När det då kommer bra förslag för att hjälpa till att lösa detta
            säger bara Roland Sundgren: ''Vi skall inte krångla till det.''
            Jag vill återigen peka på två viktiga saker i det här förslaget.
            Det gäller bl.a. de dynamiska effekterna. Det blir i sak att den
            extra inkomsten blir skattefri, eller i varje fall en långsiktig
            skattekredit, så länge den används för investeringar som är nödvändiga
            såväl för produktion som för att klara boendet. På samma grunder
            är det i särklass ett system som mest främjar nysparande. Vi har
            faktiskt varit eniga i utskottet, Roland Sundgren, om att ett
            ökat hushållssparande också medverkar till ökad trygghet och frihet
            för de enskilda hushållen. Alla dessa faktorer gör att jag nästan
            blir deprimerad när jag hör Roland Sundgren avfärda det hela med
            att vi inte skall krånga till det.
          </note>
          <note type="speaker">
            Anf. 149 LARS DE GEER (fp):
          </note>
          <note>
            Herr talman! Roland Sundgren säger att det inte har med lycka
            att göra när folk har ett visst sparkapital. Men jag vill påstå
            att jag tror att det har det. I Japan, Västtyskland och Italien
            har man som regel ett ganska väsentligt sparkapital, även i folkets
            breda lager. Det ger en viss trygghet och en viss lycka i de länderna.
            Det är sämre ställt med den saken i Sverige.
          </note>
          <note>
            Sedan säger Roland Sundgren att socialdekmokraterna inte har
            eftersträvat att förstatliga industrin på det vis som man har
            gjort i öststaterna. Det är kanske sant, men det beror i så fall
            på våldsam opposition från andra partier i riksdagen. Jag minns
            när Wikman var industriminister och han deklarerade högtidligt
            att
          </note>
          <note>
            25 % av den svenska industrin borde förstatligas.
          </note>
          <note>
            Målsättningen har socialdemokraterna haft, även om socialdemokraterna
            inte har lyckats genomföra den.
          </note>
          <note>
            Det sista avsnittet jag vill bemöta i Roland
          </note>
          <note>
            Sundgrens anförande rör en ideologisk skillnad.
          </note>
          <note>
            Han säger att offentligt kapital används bättre än privat kapital.
            Jag förstår att han säger det, och jag säger precis motsatsen.
            Som exempel menar han att finansbolagen har misslyckats under
            senare år.
          </note>
          <note>
            Visst har det de. Men finansbolagen tillkom därför att planhushållningsrestriktioner
            inte gav bankerna möjligheter att konkurrera på kreditmarknaden.
          </note>
          <note>
            De var en konstruktion som kom på grund av planhushållningsrestriktioner
            för våra ordinarie banker. Att de ordinarie bankerna inte är fria
            från misstag visas av att det i särklass största misslyckandet
            under det senaste året har gjorts av det statligt majoritetsägda
            Nordbanken.
          </note>
          <note>
            Nordbanken har så vitt jag vet fått en vinst på 5
          </note>
          <note>
            miljarder kronor förbytt i en förlust på 8 milj. kr.
          </note>
          <note>
            under ett år.
          </note>
          <note type="speaker">
            Anf. 150 ROLAND SUNDGREN (s):
          </note>
          <note>
            Herr talman! Det är inte ett uttryck för lättsinne,
          </note>
          <note>
            Ivar Franzén, när jag menar att det inte är tid nu för att införa
            en massa ytterligare skattesubventionerade system eller avdragssystem,
            när vi nu har infört ett inkomstskattesystem som stimulerar ökat
            sparande samt motverkar skuldsättning och skatteplanering. Jag
            tror att man måste avvakta effekten av detta för att inte krångla
            till det hela ytterligare.
          </note>
          <note>
            Om Ivar Franzén minns hade vi för något år sedan en hearing där
            ekonomer deltog. De sade att om man inför ytterligare olika system
            blir det bara fråga om portföljalternativ. Pengar flyttas till
            och från olika system allt eftersom det lönar sig. Det blir inte
            fråga om nysparande. Skall det bli ett nysparande, görs det främst
            med hjälp av en skattereform, avdragsbegränsningar och annan kapitalbeskattning.
          </note>
          <note>
            Jag är medveten om att man får en ökad trygghet i ett ökat sparande.
            När nu relativpriset på sparande har förbättrats i förhållande
            till konsumtionen, tror jag att det kommer att leda till förbättringar.
          </note>
          <note>
            Lars De Geer talar om vad jag menade med socialisering. Jag förstår
            att man lägger olika innebörd i ordet. Vid en jämförelse med öststatssystem
            är det fråga om ett statskapitalistiskt system. I det avseendet
            är det ingen socialdemokratisk regering som har gjort de stora
            förstatligandena, inte för vare sig LKAB eller
          </note>
          <note>
            Svenskt Stål. Det är regeringar med andra förtecken som har gjort
            det.
          </note>
          <note>
            Lars De Geer tog upp frågan om sparmålet och industriarbetarlönen
            i sitt anförande. De sparformer som skattemässigt premieras kommer
            upp till belopp som överstiger en genomsnittlig årslön för en
            industriarbetare.
          </note>
          <note type="speaker">
            Anf. 151 IVAR FRANZÉN (c):
          </note>
          <note>
            Herr talman! Jag vill kort påminna Roland
          </note>
          <note>
            Sundgren om att konstruktionen av personliga investeringskonton
            är nästintill en garanti för att det blir en väsentlig del nysparande.
          </note>
          <note>
            Konstruktionen skall inte ha de svagheter som ekonomerna talade
            om vid den nämnda hearingen.
          </note>
          <note type="speaker">
            Anf. 152 LARS DE GEER (fp):
          </note>
          <note>
            Herr talman! LKAB blev förstatligat under en socialdemokratisk
            regering. SSAB förstatligades under en icke-socialistisk regering.
            Men det var faktiskt en strukturåtgärd som vi har anledning att
            vara stolta över. Vi skapade där ett konkurrenskraftigt svenskt
            stålföretag som annars kanske inte hade kommit till stånd. Det
            var visserligen en socialisering, men det var samtidigt en mycket
            viktig strukturrationalisering.
          </note>
          <note type="speaker">
            Anf. 153 ROLAND SUNDGREN (s):
          </note>
          <note>
            Herr talman! Det är inte fråga om ett nysparande.
          </note>
          <note>
            Det är ett nysparande för de privata hushållen -- det håller
            jag med om. Men det är samtidigt en minskning av det offentliga
            sparandet. Sparandet är avdragsgillt så att den kommunala och
            statliga skatten påverkas. På så sätt är det bara en flyttning
            av sparandet från offentlig till privat sektor.
          </note>
          <note>
            Det var den Arvid Lindmanska regeringen 1907
          </note>
          <note>
            som förstatligade LKAB. Det var inte en socialdemokratisk regering.
          </note>
          <note type="speaker">
            Anf. 154 IVAR FRANZÉN (c):
          </note>
          <note>
            Herr talman! Låt mig åter få påminna Roland
          </note>
          <note>
            Sundgren om litet fakta. Jag tycker att väsentliga delar av skattereformen
            är bra. Det innebär bl.a.
          </note>
          <note>
            en marginalskattesänkning. Då är det knappast på plats att i
            dag när man har talat väl om skattereformen tala om lika storheter
            när det gäller den skatt som uteblir i det fall det inte är fråga
            om extra inkomster och sparande.
          </note>
          <note>
            Jag har tidigare hävdat med stor rätt att skattebortfallet blir
            förhållandevis litet och långt ifrån den omfattning som hela sparandet
            har.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 april.)
          </note>
          <note>
            13 § Statistikfrågor
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1990/91:FiU22 Statistikfrågor (prop. 1990/91:100
          </note>
          <note>
            delvis).
          </note>
          <note type="speaker">
            Anf. 155 RUNE RYDÉN (m):
          </note>
          <note>
            Herr talman! Till finansutskottets betänkande nr
          </note>
          <note>
            22 finns fogat en rad reservationer. Jag skall tala för reservationerna
            8, 9 och 12. Men jag yrkar bara bifall till reservation 8.
          </note>
          <note>
            År 1982 tillkom förordningen angående
          </note>
          <note>
            Samrådsskyldighet för myndighet med företrädare för uppgiftslämnarna,
            dvs. ''innan beslutet om nya blanketter eller förändringar av
            gamla tas''. Trots detta fortsätter uppgiftslämnandet att öka.
          </note>
          <note>
            Detta beror enligt oss reservanter på att myndigheterna har använt
            ramlagarna till att begära in mer uppgifter än vad de behöver.
            För landets många småföretagare och andra betyder detta ytterligare
            en belastning. Detta framgår bl.a.
          </note>
          <note>
            av industriverkets undersökning som heter
          </note>
          <note>
            Krångelsverige, en myt eller sanning.
          </note>
          <note>
            Samrådsskyldigheten har utan tvivel visat sig otillräcklig när
            det gäller att ifrågasätta ett behov där lagtexten säger att ''för
            tillsyn enligt denna lag äger myndigheter inhämta de uppgifter
            de behöver''. Den bästa möjligheten att skydda företagen mot en
            ökad myndighetsiver att samla uppgifter är egentligen att den
            lag eller den förordning som ger myndigheter rätt att samla in
            uppgifter specificeras så att det klart framgår vilka uppgifter
            som får hämtas in. Framför allt inom området för tillsyn och kontroll
            är detta nödvändigt.
          </note>
          <note>
            Om lagtexten i stället innehöll en uppräkning över vad som får
            samlas in, skulle de samråd som förordningen för 1982 förutskickar
            bli riktigt meningsfulla.
          </note>
          <note>
            Ett av de skäl som anförts gentemot en specificering i lagtexten
            över de uppgifter som skall få samlas in av myndigheterna, är
            att deras behov av uppgifter förändras över tiden och att det
            därför med jämna mellanrum kan finnas behov av att ompröva behovet
            av uppgifter. Naturligtvis förändras behoven. Men då får också
            enligt vår uppfattning specificeringen i lagtexten ändras.
          </note>
          <note>
            Denna möjlighet skulle ge riksdagen bättre möjligheter än i dag
            att kontrollera myndigheternas krav på statistik. Denna kontroll
            skulle också ge möjlighet till reaktioner på olika former av samkörning
            av dataregister. Det kan vi inte göra i dag.
          </note>
          <note>
            Visserligen föreslogs en sådan här lagstiftning i den i april
            1990 avlämnade utredningen Förenklad statistikreglering. Vi reservanter
            anser emellertid att en ytterligare precisering bör övervägas
            av de uppgifter som får samlas in om en sådan lagreglering skall
            ha något berättigande.
          </note>
          <note>
            Reservation nr 9 rör statistiska centralbyråns medelstilldelning
            och partisympatiundersökningarna. Vi moderater och folkpartiet
            liberalerna tar upp en besparing på 10
          </note>
          <note>
            milj.kr. Vi utgår från en utredning som tillsattes i höstas med
            uppgift att göra en översyn av den statliga statistikens styrning,
            dess finansiering och samordning. Vi tycker att det är riktigt
            med en sådan utredning, men vi har också tagit fasta på vad föredraganden
            i budgetpropositionen utgår ifrån, nämligen att utredningens förslag
            kommer att innebära minskade kostnader för den statliga statistiken.
            Vi delar uppfattningen att man kan spara pengar på den statliga
            statistiken, och vi anser att det redan i dag bör finnas stora
            möjligheter till besparingar. Vi har därför föreslagit en minskning
            av anslaget till SCB med 10 milj.kr.
          </note>
          <note>
            I samma reservation instämmer vi däremot med budgetpropositionen
            på en punkt, nämligen i vad som sägs om att SCBs partisympatiundersökningar
            skall läggas ned. Vi vet ju alla att det sedan många år i olika
            fristående institut genomförs opinionsoch partisympatiundersökningar.
            Vi anser därför att det inte finns behov av att finansiera sådana
            undersökningar via skattemedel.
          </note>
          <note>
            Majoriteten i utskottet har däremot beslutat att bifalla några
            motioner som föreslår att partisympatiundersökningarna fortsätter.
            Däremot har man inga pengar till den uppgiften. Man säger att
            statistiska centralbyrån åter bör pröva möjligheten att uppgiftsfinansiera
            statistiken. Om det inte visar sig vara möjligt bör SCB återkomma
            till regeringen och begära medel för genomförandet av undersökningarna.
            Kostnaderna per år för undersökningarna är ungefär 3 milj.kr.,
            som knappast någon kommer att vara beredd att betala.
          </note>
          <note>
            Det blir säkerligen i stället så, att SCB får komma in med ett
            anslagsäskande på just 3 milj.kr.
          </note>
          <note>
            Om man analyserar detta litet närmare kan man fråga sig hur det
            kommer sig att det inte finns intressenter som är villiga att
            betala för dessa mätningar, om det nu är så att dessa undersökningar,
            som det ibland hävdas, är så mycket bättre än andra opinionsmätningar.
            Det har ju nämligen tidigare visat sig att så inte är fallet.
            Om nu majoriteten vill att dessa undersökningar skall finnas oberoende
            av deras kvalitet, borde man åtminstone vara beredd att betala
            för dem via statsbudgeten. Men det är man inte heller. Kort sagt:
            Jag tycker att detta är ett mycket märkligt beteende.
          </note>
          <note>
            Herr talman! Den sista reservationen, nr 12, rör de framtida
            folk- och bostadsräkningarna. Vi reservanter vill redan nu slå
            fast att folk- och bostadsräkningar inte skall ske oftare än vart
            tionde år. Detta stämmer då överens med internationella rekommendationer.
            Eftersom vi hade en folk- och bostadsräkning så sent som i fjol,
            kommer inte nästa att äga rum förrän år 2000. Visserligen sitter
            en parlamentariskt sammansatt statistikkommission och tittar på
            dessa frågor, men vi anser att man inte behöver vänta på den,
            utan att man redan nu kan slå fast att folk- och bostadsräkningar
            inte skall äga rum oftare än vart tionde år.
          </note>
          <note type="speaker">
            Anf. 156 IVAR FRANZÉN (c):
          </note>
          <note>
            Herr talman! I finansutskottets betänkande nr 22
          </note>
          <note>
            behandlas en rad viktiga statistikfrågor. Jag vill fästa kammarens
            uppmärksamhet på tre av dessa.
          </note>
          <note>
            Miljö och ekonomi har ett nära samband, och det är omöjligt att
            göra korrekta bedömningar av det ekonomiska läget och den ekonomiska
            utvecklingen om vi inte samtidigt har en uppfattning om miljösituationen
            och hur den utvecklas.
          </note>
          <note>
            Centern har under flera år arbetat aktivt för att få fram en
            grön BNP, som skall vara ett viktigt komplement till de traditionella
            BNP-
          </note>
          <note>
            beräkningarna. Jag tror att de flesta i dag är medvetna om att
            BNP är en dålig mätare på välfärdsutvecklingen, liksom det är
            en dålig mätare av en hållbar ekonomisk utveckling.
          </note>
          <note>
            En grön BNP skall ge underlag för att mäta en hållbar utveckling,
            där resurshushållning och kretsloppstänkande är viktiga delar.
            En möjlighet att tydliggöra detta skulle vara att basera räkenskaperna
            på det kvantitativa materialflödet i samhället. Ett linjärt, resursslösande
            flöde minskar kraftigt en grön BNP, medan ett samhälle baserat
            på resurshushållning och återbruk ger en högre grön BNP. Ett sådant
            BNP-mått skulle kunna åstadkommas genom att BNP per capita divideras
            med icke organisk avfallsproduktion per capita.
          </note>
          <note>
            Jag vill stryka under vikten av att all vår produktion successivt
            kan inordnas i det naturliga kretsloppet genom att återge ett
            citat ur Det naturliga Rådets riksinformation. Detta är information
            som tagits fram i koncensus av ett sextiotal kända forskare och
            naturvetare.
          </note>
          <note>
            ''Om material inte kan inpassas i cirkulerande system är processen
            inte hållbar, dvs. den måste upphöra.
          </note>
          <note>
            Vi kan därför formulera ett grundläggande krav för såväl vårt
            framtida välstånd som vår överlevnad: Vi kan inte åstadkomma någon
            egentlig värdeökning genom vårt arbete, om inte ekosystemen hinner
            med och processa vårt avfall och om växterna inte hinner bygga
            upp sina energiinnehållande strukturer igen.''
          </note>
          <note>
            Herr talman! Den slutsats som dessa forskare och naturvetare
            drar visar med skrämmande tydlighet vilka gränser vi inte får
            överskrida och hur vi måste inpassa oss i ekosystemet om vi inte
            skall föröda vår egen eller i varje fall inte våra barns framtid.
            Detta är något av bakgrunden till att vi i centern lägger så stor
            vikt vid att vi skaffar oss större kunskap om hur vi påverkar
            ekosystemen och sambandet mellan ekonomi och miljö. En grön BNP
            är en viktig del i denna kunskapsuppbyggnad.
          </note>
          <note>
            Den andra frågan jag vill ta upp är miljöstatistiken.
          </note>
          <note>
            Vi har en hyfsad statistik när det gäller utsläpp från större
            produktionsenheter, såväl industrier som eloch värmeproduktionsanläggningar.
            Vi gör många mätningar i skorstenar och vid avloppsrör, men vi
            har dålig kontroll över alla de farliga ämnen som finns i de produkter
            som tillverkas och sprids över kanske hela världen. Var hamnar
            dessa farliga ämnen när varan är förbrukad? Vi vet att om de inte
            tas om hand på ett betryggande sätt, och det görs tyvärr i mycket
            liten omfattning, så kommer dessa ämnen förr eller senare att
            bli en belastning i mark, hav och luft.
          </note>
          <note>
            Vi i centern menar att detta inte kan fortgå. Vi får inte sila
            mygg och svälja kameler. Vi måste skaffa oss bättre kunskaper
            och vara beredda att därefter med stor kraft vidta nödvändiga
            åtgärder. Jag vill påminna om naturvetarnas slutsats: Den verksamhet
            som inte kan inpassas i ett cirkulerande kretslopp är inte hållbar
            och måste upphöra.
          </note>
          <note>
            Den tredje frågan jag vill ta upp är det obetalda arbetets betydelse.
            Det är inte så ofta vi tänker på att de obetalda arbetstimmarna
            är fler en de timmar som det betalas lön för. Självfallet är denna
            stora arbetsinsats av stor betydelse. Förändrade gränsdragningar
            mellan betalt och obetalt arbete kan i hög grad påverka vår ekonomi.
          </note>
          <note>
            Låt mig ta ett litet exempel som ändå belyser ett viktigt problem.
            Det har ''blivit inne'' med självplock av t.ex. jordgubbar och
            en rad andra bär och grönsaker. Om självplockningen inte hade
            ökat, skulle t.ex. jordgubbsodlingen i Sverige ha minskat dramatiskt,
            och i stället skulle importen ha ökat. Resultat hade blivit sämre
            jordgubbar och ökad belastning på vår bytesbalans.
          </note>
          <note>
            Kvinnornas insats i produktionen underskattas också genom att
            det obetalda arbetet på intet sätt redovisas i BNP. Nyttan av
            god barnomsorg kan självfallet inte mätas i lönekostnader och
            produktionskostnader för daghem, osv. Det är dock detta som återspeglas
            i BNP. Nyttan avgörs naturligtvis av hur väl barnen utvecklas.
            De obetalda arbetsinsatserna har givetvis en mycket stor betydelse
            i detta sammanhang.
          </note>
          <note>
            Herr talman! Vi i centern tycker att det är viktigt att vi försöker
            sätta ett korrekt värde på det obetalda arbetet. SCBs pågående
            tidsanvändningsstudie måste ges tillräckliga resurser så att materialet
            får hög kvalitet. Det är också viktigt att vi får en bred debatt
            kring dessa frågor. Gränsdragningen mellan betalt och obetalt
            arbete kommer också att få stor betydelse för utvecklingen av
            den offentliga sektorn.
          </note>
          <note>
            Herr talman! Jag begränsar mig till att yrka bifall till reservation
            1, men självfallet står centern helt bakom alla de reservationer
            där Gunnar Björk och jag finns med.
          </note>
          <note type="speaker">
            Anf. 157 CARL FRICK (mp):
          </note>
          <note>
            Herr talman! Mycket av det som står i detta betänkande tror jag
            att jag har varit med om att debattera minst två gånger tidigare
            under min korta tid i Sveriges riksdag. Det betyder att vissa
            saker återkommer gång på gång, och därför finns det inte anledning
            att hålla samma anförande som jag höll förra året. Det skulle
            vara utomordentligt tjatigt att göra det. Vissa av vännerna i
            utskottet brukar hävda att jag håller samma anföranden flera gånger,
            men det är faktiskt inte sant. Jag brukar variera temat, och jag
            skall fröjda dem med att inte ens göra det den här gången.
          </note>
          <note>
            Jag skall säga några ord om reservation 1 med rubriken Nationalräkenskaper
            och tillväxtbegrepp, som Ivar Franzén så varmt har talat för.
            Den här frågan är faktiskt mycket avgörande för vår framtid. Ivar
            Franzén säger på ett mycket fint sätt att de processer som inte
            kan införas i ett cirkulärt förlopp måste upphöra. Skulle den
            principen gälla finge vi faktiskt stoppa det allra mesta som pågår
            i detta land. Det är faktiskt ytterst litet som ingår i det naturliga
            kretsloppet. Vi har avlägsnat oss från grunderna för en sund livsföring
            under de senaste
          </note>
          <note>
            40--50 åren. Här finns åtskilligt att göra.
          </note>
          <note>
            Vi har redan kunskaper, men det är utomordentligt viktigt att
            skaffa oss fler. Processen att vrida oss tillbaka till cirkulära
            kretslopp måste ske med stor skyndsamhet. Under mina snart tre
            år i riksdagen har det tyvärr gjorts ytterst litet i den riktningen.
          </note>
          <note>
            De beslut som har fattats i riksdagen har gått i precis motsatt
            riktning i förhållande till den riktning som befäst vetenskap
            säger att vi borde gå. Det är faktiskt en stor skam för riksdagen
            att den har fattat så många usla miljöbeslut. Ett av de allra
            värsta är faktiskt momsen på kollektivtrafik som strider mot allt
            sunt förnuft. Det är bedrövligt. Därmed yrkar jag bifall till
            reservation 1.
          </note>
          <note>
            Jag har med glädje ställt mig bakom reservation 8.
          </note>
          <note>
            Jag har själv varit småföretagare och vet vilket elände det är
            att behöva fylla i alla blanketter med mängder av uppgifter som
            man har svårt att förstå vad de skall vara till. En stor del av
            denna verksamhet är lämplig för mycket stora företag med en mängd
            anställda. Men för småföretagare är det en börda. Jag yrkar bifall
            till reservation 8.
          </note>
          <note>
            I övrigt står jag naturligtvis bakom alla reservationer som jag
            har skrivit under, men jag skall inte besvära kammaren med en
            mängd voteringar.
          </note>
          <note type="speaker">
            Anf. 158 PER OLOF HÅKANSSON (s):
          </note>
          <note>
            Herr talman! Med hänvisning till Carl Fricks anförande vill jag
            säga att det vi nu har att diskutera är anslagen till SCB och
            folk- och bostadsräkningen. Vi har att behandla ett antal motioner
            i det sammanhanget.
          </note>
          <note>
            Ämnet statistik är ett ganska intressant ämne ur många olika
            utgångspunkter. Genom att studera statistik får vi mycket kunskaper
            och många nyttigheter oss till livs. Beroende på vilka politiska
            intressen och ambitioner vi har kan vi vilja öka förekomsten av
            statistik. Men vi kan också vilja göra tvärtom dvs. hålla tillbaka
            förekomsten av statistik. Ett välkänt faktum är ju att kunskap
            är makt, och i statistik ligger mycken kunskap förborgad. Efter
            att ha konstaterat detta och med hänvisning till att de olika
            sakfrågorna är ganska väl beskrivna i fråga om det läge som råder
            i beredningshänseende m.m., ber jag att få yrka bifall till hemställan
            i betänkandet.
          </note>
          <note type="speaker">
            Anf. 159 LARS DE GEER (fp):
          </note>
          <note>
            Herr talman! Rune Rydén har tidigare utförligt och korrekt beskrivit
            bakgrunden till reservationerna 8,
          </note>
          <note>
            9 och 12. Jag skall därför inte uppta kammarens tid med att återupprepa
            hans argument. I stället skall jag påpeka en sak som Carl Frick
            berörde -- jag begärde ordet innan han talade -- nämligen att
            lämnande av statistikuppgifter är en stor belastning för små företag.
            Stora företag har personal, tillgång till statistik och datorer.
            För dem är det inte så märkvärdigt att fylla i olika uppgifter.
            Själv ägnade jag tre timmar i lördags åt att fylla i en tiosidig
            kedjeblankett, som uppenbarligen var avsedd för
          </note>
          <note>
            Sydkraft, Vattenfall och Stora Kopparberg.
          </note>
          <note>
            Anledningen var att jag har ansvar för ett litet vattenkraftverk.
            Jag tror att jag satte 65 kryss på att det som efterfrågades inte
            var tillämpligt. Bara att hitta alla kryss tog en timme i anspråk.
          </note>
          <note>
            Beträffande folk- och bostadsräkningen vill jag i viss polemik
            mot Per Olof Håkansson påpeka att det också är en kostnadsfråga
            hur ofta den skall äga rum. Varje gång folk- och bostadsräkningen
            genomförs kostar det 200 milj.kr. Genomförs den vart femte år
            blir det 40 milj.kr. per år. Genomförs den vart tionde år blir
            det 20 milj.kr. om året. I
          </note>
          <note>
            dagens ekonomiska läge tycker jag att en inbesparing på 20 milj.kr.
            per år inte är alldeles oväsentlig jämfört med den marginella
            nyttan av att få statistiken vart femte år.
          </note>
          <note type="speaker">
            Anf. 160 PER OLOF HÅKANSSON (s):
          </note>
          <note>
            Herr talman! Till Lars De Geer vill jag säga att till marginalnyttan
            hör att man genom olika statistikuppgifter får mycket kunskaper
            som inte minst kommunerna kan använda sig av i sitt planeringsarbete.
            Det går alltså inte bara att mäta marginalnytta i form av kostnader.
            Det finns också en tillgångssida, som det är beklagligt att man
            inte tar hänsyn till.
          </note>
          <note>
            Som en liten kommentar till reservation 8, som Lars
          </note>
          <note>
            De Geer berörde, vill jag säga att allt statistikinsamlande nog
            inte bokförs på rätt konto i den här debatten. Det vore spännande
            att få reda på -- kanske genom en statistisk undersökning --
          </note>
          <note>
            hur mycket statistik som lämnas till myndigheter resp. till olika
            intresseorganisationer och andra organ som man är medlem i. Jag
            känner till ett fall där en sådan undersökning har gjorts under
            ett år.
          </note>
          <note>
            Visserligen handlade det inte om statistiskt vedertagna metoder,
            men man staplade pappren i två olika högar. När året var slut
            kunde konstateras att den hög som bokfördes på myndighetssidan
            var betydligt mindre än den statistikhög som skulle levereras
            till andra. Jag är alltså rädd för att man här för en debatt utifrån
            en felaktig utgångspunkt.
          </note>
          <note type="speaker">
            Anf. 161 LARS DE GEER (fp):
          </note>
          <note>
            Herr talman! Att privata intressenter och arbetsgivarorganisationer
            ofta begär in för mycket statistik är inte något skäl för att
            också staten skall göra det. Beträffande frekvensen av folk- och
            bostadsräkningarna vill jag påpeka att de allra flesta västeuropeiska
            länder nöjer sig med tioårsintervaller. Jag tycker det finns anledning
            att säga att Sverige bör kunna falla in i den internationella
            lunken.
          </note>
          <note type="speaker">
            Anf. 162 PER OLOF HÅKANSSON (s):
          </note>
          <note>
            Herr talman! Jag tror inte att det finns någon socialdemokrat
            som försvarar ett påstått onödigt statistikinsamlande, något som
            Lars De Geer här vill göra sken av. Den statistikinsamling som
            sker skall självklart vara till nytta. Något annat skall inte
            förekomma.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 april.)
          </note>
          <note>
            14 § AB Tipstjänsts ersättningar till idrotten
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1990/91:FiU19 AB Tipstjänsts ersättningar till idrotten (prop.
            1990/91:100 delvis).
          </note>
          <note type="speaker">
            Anf. 163 FILIP FRIDOLFSSON (m):
          </note>
          <note>
            Herr talman! Av någon anledning är jag inte speciellt debattglad
            så här på kvällskvisten. Men jag är mån om att hålla partifanan
            hög, och därför skall jag givetvis göra min plikt och säga några
            ord om den moderata reservationen i finansutskottets betänkande
            19.
          </note>
          <note>
            I denna reservation följer vi upp en reservation med
          </note>
          <note>
            Bo Lundgren som första namn. Motionärerna har föreslagit att
            idrottsrörelsen årligen skall tillföras en viss andel av AB Tipstjänsts
            omslutning. De här pengarna, 1 % av Tipstjänsts omsättning, bör
            riksdagen anslå över statsbudgeten till riksidrottsförbundet.
            Vi tycker att förslaget är förnuftigt, och därför stöder vi det.
          </note>
          <note>
            När det gäller Tipstjänsts sponsring delar vi motionärernas uppfattning
            att företagsekonomiskt motiverad sponsring skall kunna beslutas
            av
          </note>
          <note>
            Aktiebolaget Tipstjänst utan detaljstyrning från statsmakternas
            sida i vad gäller beloppsgränser och inriktning. Att Tipstjänst
            skall drabbas av den hämsko som en statlig styrning av sponsring
            innebär och som majoriteten pläderar för, tycker vi är uppåt väggarna
            fel.
          </note>
          <note>
            Herr talman! Med detta korta inlägg vill jag yrka bifall till
            reservation nr 1 i betänkande FiU19.
          </note>
          <note type="speaker">
            Anf. 164 MARIANNE CARLSTRÖM (s):
          </note>
          <note>
            Herr talman! Vi diskuterar här i dag bara en liten del av samhällets
            stöd till idrotten, 50 milj.kr. Den stora delen skall senare diskuteras
            av kulturutskottet. Tipstjänsts stöd till idrotten har diskuterats
            i denna kammare flera gånger sedan riksdagens revisorer tog upp
            ärendet första gången år 1988. En majoritet vill öka stödet. Nu
            finns ett förslag på att stödet skall vara 50 milj.kr. och att
            det skall vara av goodwill-karaktär eller långsiktigt kommersiellt
            befogat i enlighet med riksdagens beslut.
          </note>
          <note>
            Det finns tre reservationer fogade till det här betänkandet.
            Jag yrkar bifall till utskottets hemställan och avslag på samtliga
            reservationer.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 april.)
          </note>
          <note>
            15 § Idrott
          </note>
          <note>
            Föredrogs
          </note>
          <note>
            kulturutskottets betänkande
          </note>
          <note>
            1990/91:KrU17 Idrott (prop. 1990/91:100 delvis).
          </note>
          <note type="speaker">
            Anf. 165 LARS AHLSTRÖM (m):
          </note>
          <note>
            Herr talman! Jag måste denna gång, liksom vid tidigare tillfällen
            när vi behandlat ett betänkande från kulturutskottet med rubriken
            idrott, konstatera att vi ej kan ha en heltäckande debatt avseende
            idrottsfrågor. Genom arbetsfördelningen i riksdagen återfinns
            de för svensk idrott livsviktiga ställningstagandena i såväl skatte-
            som finans- och kulturutskotten. Det vore välgörande, och upplysande,
            om en idrottsdebatt spännande över hela det mångfasetterade fältet
            kunde genomföras.
          </note>
          <note>
            Det finns de som, tydligen på fullt allvar, för fram tanken på
            ett speciellt idrottsparti. Det är naivt och verklighetsfrämmande
            att tro att detta skulle bli en garanti för att ge idrotten bättre
            förutsättningar.
          </note>
          <note>
            Den bästa garantin är att inom de etablerade partierna vinna
            större gehör för idrotten och dess betydelse. Vi är ett antal
            som försöker.
          </note>
          <note>
            För 30 år sedan skrev Bengt Ahlbom i
          </note>
          <note>
            Idrottsboken: ''50 % av idrottens slitna ledare måste anslå huvuddelen
            av sin tid till att på olika sätt lösa finansieringsproblem. Är
            detta ett rimligt förhållande i tidens största ungdomsrörelse
            och största folkhälsobevarande verksamhet?'' Mitt svar är självfallet
            nej. Det är värre än så. Det Bengt
          </note>
          <note>
            Ahlbom beskrev 1961 är intet mot förhållandena i dag. Därför
            återkommer vi moderater också i år med vår allomfattande idrottsmotion
            undertecknad av 25 ledamöter.
          </note>
          <note>
            Det är aldrig fel att upprepa en sanning, och jag påstår därför
            än en gång från denna talarstol att vi aldrig kan förbättra villkoren
            för svensk idrott utan att vi finner för föreningar, ledare och
            aktiva väl anpassade lösningar på de svårbemästrade problem som
            skatter och avgifter utgör.
          </note>
          <note>
            Vi måste ge de ideellt arbetande ledarna och tränarna bättre
            villkor. De måste få en helt annan uppskattning för vad de uträttar.
            Den ovärderliga samhällsnytta som görs av alla inom idrotten går
            inte att mäta. Vi måste på alla sätt underlätta deras arbete och
            stödja dem. Men det är inte pengar för att avlöna ledare som är
            det viktigaste. Idrottens styrka och tjusning ligger ju i det
            ideella engagemanget. Det väsentliga är att underlätta för de
            små lokala föreningarna och möjliggöra för deras ledare att ägna
            mer tid åt idrottslig fostran och träning och mindre tid åt att
            dra in pengar.
          </note>
          <note>
            Ledarna är i betydande utsträckning föräldrar till unga idrottsutövare,
            och de förmår hålla ut så länge de egna barnen tränar och tävlar.
            Men sedan tar ofta intresset och orken slut. Detta är allvarligt.
          </note>
          <note>
            Sverige förlorar på så sätt många dugliga ledare och tränare
            med goda kunskaper. Omsättningen på idrottsledare är över huvud
            taget stor. De som drabbas av detta är i första hand de små klubbarna.
          </note>
          <note>
            Det är därför angeläget att på alla sätt stödja dem som är verksamma
            inom idrotten.
          </note>
          <note>
            Idrotten är en ovärderlig hälsofaktor såväl fysiskt och psykiskt
            som moraliskt.
          </note>
          <note>
            Den svenska idrottsrörelsen står och faller med alla dessa hundratusentals
            ideellt arbetande ledare vars ungdomsfostrande gärning är av omätbar
            betydelse i en verklighet, som dess värre, är präglad av våld
            och av ett drogmissbruk som förstör många unga människors liv.
          </note>
          <note>
            Dopning är idrottens förbannelse. Det kan inte upprepas för ofta
            att dopning är fusk. Vi anser att stöd bör lämnas till kontrollverksamhet
            och sådan forskning som syftar till att utveckla metoder att avslöja
            doping. Narkotikaliknande preparat som används för dopning bör
            betraktas som narkotika när det gäller exempelvis reglering av
            införsel, försäljning och användning.
          </note>
          <note>
            Jag vill instämma i de av 1989 års riksidrottsmötet beslutade
            prioriteringarna för perioden 1990--1992, nämligen: stärk idrottens
            finansiering, stärk det ideella ledarskapet, stärk kampen mot
            dopning.
          </note>
          <note>
            Den moderata idrottspolitiken medverkar till att dessa viktiga
            och riktiga prioriteringar kan förverkligas.
          </note>
          <note>
            Marginalskattereformens stora förlorare är idrotten. Redan förra
            året påverkades idrotten genom t.ex. full moms på hotell- och
            restaurangbesök och bensinskattehöjningen. Från årsskiftet 1990--1991
            kom så moms på bussresor och andra resor till tävlingar och träningspass.
          </note>
          <note>
            Moderata samlingspartiet har motsatt sig betydande delar av finansieringen
            av skatteomläggningen. Vi anser att en snabb utredning bör tillsättas
            för att överväga om ideella föreningar skall göras tekniskt skattskyldiga
            och därmed ges full avdragsrätt för erlagd mervärdeskatt på varor
            och tjänster.
          </note>
          <note>
            Det är också angeläget att riksskatteverkets utredning huruvida
            moms skall utgå på kommunernas uthyrning av lokaler till idrottsföreningar
            och andra snabbt kommer till ett för idrotten positivt avgörande.
            Ett negativt beslut blir ett dråpslag.
          </note>
          <note>
            Herr talman! Svensk idrott skall vara självständig och stå helt
            oberoende av den politiska makten. Vi ser därför ingen anledning
            till att regeringen skall utse två ledamöter i riksidrottsförbundets
            styrelse, och jag yrkar därför bifall till reservation 2.
          </note>
          <note>
            Vi gläds alla åt handikappidrottens fortsatta starka utveckling.
            Som en följd av ett förtjänstfullt och beundransvärt arbete är
            Sverige i dag en ledande nation. Våra handikappidrottare är värda
            all respekt och aktning. Vi vill förbättra deras möjligheter ytterligare
            bl.a. genom att ge ett ökat utrymme inom idrottslärarutbildningen
            för undervisning om de särskilda krav detta ställer. Vi anser
            att de ekonomiska förutsättningarna för handikappidrotten skall
            förbättras genom att en del av de ytterligare medel ur Tipstjänsts
            överskott som vi föreslår skall överföras till idrotten går till
            handikappidrotten. Jag yrkar bifall till reservation nr 3.
          </note>
          <note>
            Herr talman! Jag tänker avsluta mitt anförande med samma ord
            som jag gjorde den 6 april 1989:
          </note>
          <note>
            Moderat idrottspolitik skulle ge svensk idrott ökat oberoende,
            stärkt ekonomi och bättre möjligheter för ledare att ägna sig
            åt idrott.
          </note>
          <note>
            Anf. 166 Andre vice talman CHRISTER
          </note>
          <note type="speaker">
            EIREFELT (fp):
          </note>
          <note>
            Herr talman! Efter varje tillfälle man får anledning att syssla
            med idrottsfrågorna litet extra ökar respekten för allt det fina
            som idrottsrörelsen åstadkommer.
          </note>
          <note>
            I första hand gäller det naturligtvis det idrottsrörelsen uträttar
            när det gäller ungdomsfostran och friskvård. Det är svårt att
            tänka sig någon verksamhet som ens kommer i närheten av den samhällsnytta
            idrotten gör på dessa båda områden -- samhällsnytta, och glädje
            och nytta för individen.
          </note>
          <note>
            Jag tänkte ändock börja med några funderingar som handlar om
            någonting annat, nämligen idrotten som underhållning.
          </note>
          <note>
            Vi är många som finner rekreation och avkoppling på åskådarplatserna.
            Det är sannerligen inte bara elitidrotten som har ett stort underhållningsvärde.
          </note>
          <note>
            Ofta är det minst lika trivsamt att gå och titta på en division
            4 match eller varför inte en match med pojk- eller flicklaget.
          </note>
          <note>
            Men naturligtvis är det elitidrotten som lockar de stora massorna.
            Det är den verkliga folkteatern som engagerar åskådare i alla
            åldersgrupper.
          </note>
          <note>
            Till helt övervägande del är det här naturligtvis positivt. Elitidrotten
            har stor betydelse som underhållning, men också när det gäller
            att inspirera och vara förebild för ungdomarna.
          </note>
          <note>
            Samtidigt skall man inte blunda för att det finns inslag i elitidrotten
            som är oroväckande.
          </note>
          <note>
            Några idrotter är i dag så intressanta för TV och för reklam
            att det börjar handla om mycket stora ersättningar och prispengar.
            Kontrasten till småklubbarnas bredd och ungdomsverksamhet blir
            allt större, och anknytningen till folkrörelsen riskerar att gå
            förlorad.
          </note>
          <note>
            När det handlar om så stora pengar blir naturligtvis också frestelsen
            stor att bryta mot idrottens regler och krav på fair play. Dopningproblemet
            är säkert ett tecken på just det.
          </note>
          <note>
            Det här för oss osökt in på idrottens ekonomi. När den har diskuterats,
            bl.a. i samband med skattereformen, har folkpartiet liberalerna
            prioriterat tre områden.
          </note>
          <note>
            1. Idrotten måste få en större andel av Tipptjänsts överskott.
          </note>
          <note>
            2. Det lokala aktivitetsstödet skall höjas kraftigt.
          </note>
          <note>
            Det är bra därför att det gynnar aktivitet och går direkt ut
            till de föreningar som har en bra ungdomsverksamhet.
          </note>
          <note>
            3. Ersättningar upp till ett halvt basbelopp skall också i fortsättningen
            undantas från socialavgifter, dels av ekonomiska skäl, dels för
            att undvika byråkrati och krångel för kassören i den lilla föreningen.
          </note>
          <note>
            Det här tyckte vi var det viktigaste, och det är en prioritering
            som jag vet delas av nästan alla föreningsledare. Jag är glad
            att kunna konstatera att vi har kommit en bra bit på väg.
          </note>
          <note>
            I det ekonomiska läge vi har i dag vill jag bestämt påstå att
            det här är ett bra utfall. Det framgår också klart av uttalanden
            från idrottshåll att man där delar den uppfattningen.
          </note>
          <note>
            Jag är naturligtvis medveten om att med ännu bättre ekonomiska
            förutsättningar skulle våra många fantastiska idrottsledare kunna
            göra ett ännu bättre jobb. Självklart är det så.
          </note>
          <note>
            Men tar man hänsyn till den ekonomiska situation som vi befinner
            oss i vågar jag påstå att så värst mycket mer än så här går det
            inte att åstadkomma i dag -- inte om man också känner ett ansvar
            för helheten. Det gör som bekant folkpartiet.
          </note>
          <note>
            Det finns några bekymmer. Ett är den oklarhet som fortfarande
            tycks råda när det gäller kommunernas uthyrning av lokaler till
            idrottsföreningar, alltså det som Lars Ahlström var inne på. När
            skall det utgå moms och när skall det inte göra det? Det här är
            en svårighet framför allt för idrotter som bowling och badminton.
            Jag utgår för min del från att riksförsäkringsverket, som nu diskuterar
            denna fråga, kommer fram till den för klubbarna positiv tolkning.
            Gör man inte det finns det anledning att snarast återkomma till
            den här frågan.
          </note>
          <note>
            Detta om den viktiga penningfrågan.
          </note>
          <note>
            Jag började med att säga att ju mer man kommer i kontakt med
            idrottsrörelsen, desto större respekt får man för det den uträttar.
          </note>
          <note>
            Jag har också stor tilltro till idrottens egen förmåga att lösa
            sina problem. Det hindrar inte att vi som politiker ändå skall
            lägga oss i och ha synpunkter -- om jämställdheten inom idrotten,
            där det fortfarande finns stora brister, om handikappidrottens
            förutsättningar och om en hel del annat.
          </note>
          <note>
            Men på område efter område kan man samtidigt konstatera att idrottsrörelsen
            sannerligen inte är passiv. Därför känner man sig ibland litet
            snusförnuftig när man på det politiska planet skall diskutera
            idrottens verksamhet. Både problemen och möjligheterna är i regel
            väl kända i föreningarna och förbunden.
          </note>
          <note>
            Folkpartiet liberalernas utgångspunkt är att idrottsrörelsen
            skall bevara sin karaktär av obunden folkrörelse. Därför tar vi
            bestämt avstånd från olika försök att politisera idrottsrörelsen.
            Vi tycker t.ex. inte att det finns någon som helst anledning för
            regeringen att ha representanter i
          </note>
          <note>
            Riksidrottsförbundets styrelse.
          </note>
          <note>
            Detta har vi nedtecknat i reservation nr 2, som jag, herr talman,
            yrkar bifall till.
          </note>
          <note type="speaker">
            Anf. 167 JAN HYTTRING (c):
          </note>
          <note>
            Herr talman! Som redan tidigare påpekats får vi inte den där
            heltäckande debatten om idrotten.
          </note>
          <note>
            Kammarens arbete är så uppdelat, att idrottsfrågor kommer att
            behandlas i mindre bitar på grundval av betänkanden från olika
            utskott. Därtill kommer att den tid som vi har till förfogande
            i kväll inte torde medge att vi för den riktigt stora debatten.
          </note>
          <note>
            Jag är dock övertygad om att vi kommer att få den debatten. Problemen
            för idrotten har faktiskt ökat.
          </note>
          <note>
            Man har liksom andra folkrörelser fått en mer ansträngd ekonomi.
            Redan tidigare stora ekonomiska problem blev än större efter skatteomläggningen.
            Det är effekterna av just skatteomläggningen som man nu brottas
            med.
          </note>
          <note>
            Jag förstår att idrottsledarna framöver kommer att ha ett stort
            intresse av att föra den här debatten med oss politiker, inte
            minst därför att man anser att påverkansmöjligheterna kanske är
            något större i år när vi närmar oss ett val. Vi har upplevt dessa
            diskussioner tidigare. Det har ställts ut löften som sedan inte
            hölls, och det är naturligtvis tråkigt. Vi får väl se hur den
            här debatten kommer att utvecklas framöver.
          </note>
          <note>
            Det är många människor som gör fantastiskt stora insatser inom
            idrotten som ledare. Vi vet att det är många föräldrar som gör
            ett mycket uppoffrande arbete. De sätter till en stor del av den
            gemensamma fritid som familjen har att fördela.
          </note>
          <note>
            Detta gör att många ungdomar kommer i kontakt med en mycket sund
            och fin verksamhet.
          </note>
          <note>
            I dag känner sig många av dessa idrottsledare litet vilsna. Man
            anser att man gör en ideell insats genom arbetet i en ideell förening.
            Men i mångt och mycket kommer diskussionerna att handla om hur
            man skall klara effekterna av skatteomläggningen, av nyinförd
            moms och, i andra fall, av en ökad moms. Man börjar diskutera
            bolagisering, och där är det många råd som man får. Det diskuteras
            att dela upp föreningarna i bolagsdelar och ideella delar. Detta
            är naturligtvis väldigt främmande för de flesta av de människor
            som jobbar inom idrottsrörelsen.
          </note>
          <note>
            Vi anser i centern att med de förslag som vi förde fram i samband
            med förändringen av skatten strax före sommaruppehållet hade det
            inte behövt bli så här. Idrottsledarna hade då kunnat fortsätta
            med en mer stimulerande verksamhet, de hade kunnat ägna mer tid
            åt sina ungdomar och mer tid åt idrottsfostran.
          </note>
          <note>
            Nu befinner man sig i den här situationen. Vi i centern kommer
            inte att förtröttas när det gäller att försöka påverka situationen
            och åstadkomma vissa förändringar. Men den debatten får vi naturligtvis
            ta i en annan ordning när vi fått betänkanden från de utskott
            som det då gäller.
          </note>
          <note>
            Man kommer då naturligtvis osökt in på den ekonomiska situationen.
            Det lokala aktivitetsstödet spelar en mycket stor roll. Det har
            höjts i några omgångar, och det blir nu en ökning från 17 till
            28 kr. per aktivitet. Men skälet för denna ökning är ju inte att
            detta stöd på något sätt har släpat efter, utan skälet är att
            man skall ge en viss kompensation, som man säger, till idrottsrörelsen.
          </note>
          <note>
            Man bör då ta i beaktande att det här lokala aktivitetsstödets
            utveckling redan tidigare har släpat efter mycket kraftigt. Det
            är anledningen till att vi från centerns sida har prioriterat
            detta i vårt budgetalternativ. Vi har föreslagit en ökning med
            7
          </note>
          <note>
            kr. mer per aktivitet än vad regeringen föreslagit och som kulturutskottets
            majoritet nu har accepterat vid behandlingen av frågan. Vi tycker
            att detta vore en mycket viktig och riktig åtgärd. Jag tror inte
            att det är någon som bestrider att dessa pengar skulle behövas.
            Det är många som pratar väl om detta stöd -- det har vi hört tidigare
            i kväll här ifrån talarstolen. Men man saknar de konkreta förslagen
            till åtgärder när vi skall gå till beslut. En väldigt bra åtgärd
            av dessa talare vore naturligtvis att påverka sina partikamrater
            så att de stöder centerns reservationer när det gäller anslaget
            till idrotten. Den uppräkning som vi föreslagit behövs mycket
            väl.
          </note>
          <note>
            Det är också så att idrottsrörelsens egen finansiering har ökat.
            Möjligheterna härtill är mycket varierande beroende på de aktiviteter
            som föreningarna bedriver. En del idrotter är publikt mycket mer
            intressanta än andra. Jag behöver inte nämna vilka idrotter det
            är som har stora möjligheter till ökad egenfinansiering och vilka
            som inte har det.
          </note>
          <note>
            Vi i centern knyter stora förhoppningar till den utredning som
            riksdagen har fattat beslut om beträffande ökade möjligheter för
            föreningarna att anordna lotterier, anordna bingo och andra aktiviteter
            av den typen. Detta är naturliga aktiviteter för folkrörelser
            när det gäller att klara egenfinansieringen. Vi hoppas att de
            möjligheterna skall bli bättre och att utredningsarbetet snabbt
            skall komma i gång. Detta känns säkerligen naturligare för idrottsledarna
            än diskussioner om bolagisering och organisatoriska förändringar
            för att smidigt anpassa sig till nya skatteregler osv. Man vill
            ha dessa möjligheter att själv ta in pengar. Man kan då också
            på ett annat sätt påverka hur pengarna skall användas.
          </note>
          <note>
            Det är huvudsakligen små föreningar som ägnar mycket tid åt sådana
            här verksamheter. I många föreningar tycker man också att det
            är roligt och trevligt att göra det, eftersom man då kommer i
            kontakt med människor, som i övrigt inte har så stora kontakter
            med idrotten eller andra folkrörelser.
          </note>
          <note>
            Resultatet av den utredningen och kommande riksdagsbeslut kommer
            att få mycket stor betydelse för idrottens utveckling.
          </note>
          <note>
            Ett annat anslag som behandlas i detta betänkande gäller forskning.
            I centern har vi en reservation till förmån för att idrotten skulle
            få de medel man anser vara nödvändiga för att kunna göra kraftfulla
            insatser mot dopning. Tidigare talare i den här debatten har framhållit
            att det är viktigt att med alla medel försöka få bort bruket av
            stimulerande medel. Detta är naturligtvis ett rent fusk gentemot
            idrottsutövare som inte tillgriper dessa medel. Då är kontroll,
            forskning och utveckling på detta område naturligtvis någonting
            mycket viktigt. Man kan då bara konstatera att regeringens och
            utskottsmajoritetens ambitioner inte når upp till den nivå som
            idrotten anser sig behöva. Därför har vi i centern föreslagit
            en höjning av anslaget till den nivå som Riksidrottsförbundet
            anser vara nödvändig.
          </note>
          <note>
            Det har också nämnts tidigare i debatten att på grund av skatteomläggningen
            har idrottsrörelsens resekostnader ökat. Vi har att verka i ett
            avlångt land, och vi vet att seriespel är mycket stimulerande
            för idrotten. Det gäller inte bara lagidrotterna, utan även enskilda
            idrottsutövare har ofta mycket långa reseavstånd. Dessa synpunkter
            har vi tidigare framfört från centern, och frågan har debatterats
            i riksdagen. Regeringen har satt stor tilltro att man inom idrottsrörelsen
            själv skall kunna lösa denna fråga. Det kan man naturligtvis,
            men man saknar de erforderliga ekonomiska medlen. Därför har vi
            markerat att de förslag som läggs fram för att förbättra denna
            situation måste kompletteras med ett samhällsstöd, så att man
            inom idrottsrörelsen kan vidta de åtgärder man anser vara nödvändiga.
          </note>
          <note>
            Herr talman! Jag yrkar bifall till reservationerna 4
          </note>
          <note>
            och 8.
          </note>
          <note type="speaker">
            Anf. 168 ANDERS NILSSON (s):
          </note>
          <note>
            Herr talman! Regeringens budgetförslag beträffande idrotten innebär
            en väsentlig ökning av anslagen. Utskottets betänkande innebär
            en markering av jämställdhetsfrågorna inom idrottsrörelsen. Vi
            betonar också idrottens ställning som en fri och självständig
            folkrörelse.
          </note>
          <note>
            Oppositionens reservationer innehåller egentligen inga nyheter.
          </note>
          <note>
            Det råder en bred samstämmighet om värdet av den verksamhet som
            idrottsrörelsen bedriver.
          </note>
          <note>
            Omfattningen av denna verksamhet är också mycket stor. Kulturutskottet
            ansluter sig till denna värdering.
          </note>
          <note>
            Under de senaste åren har företrädare främst för moderaterna
            fört en debatt om idrottspolitiken som ger en bild av idrottsrörelsens
            situation som om den vore katastrofal. Lars Ahlström sade i förra
            årets debatt att han tycker synd om idrotten, att den snärjs av
            byråkratiska regler, förmenas sin rättmätiga del av spelmarknaden,
            osv.
          </note>
          <note>
            interpellationer och frågor, i tal och debattartiklar, har denna
            kampanj från moderat håll fortsatt, och
          </note>
          <note>
            Lars Ahlström har här i dag gått på i samma stil. Jag tycker
            att det här språkbruket är något underligt.
          </note>
          <note>
            ''Dråpslag'' och ''katastrof'' är uttryck som man förknippar
            med mer vådliga händelser i vår omvärld.
          </note>
          <note>
            Ändock lever och frodas idrottsrörelsen. Den uppvisar en fortsatt
            enorm uppslutning, höga deltagarsiffror, goda idrottsliga resultat,
            en god organisation, ett studieförbund i medvind, och den omfattas
            för det allra mesta av en synnerligen positiv inställning hos
            landets invånare.
          </note>
          <note>
            Verkligheten ger en helt annan bild än den som moderaterna försöker
            måla upp.
          </note>
          <note>
            Det finns skäl att i några punkter beskriva vad som sker just
            nu. Det är ganska mycket.
          </note>
          <note>
            -- Som en följd av skattereformen får det överväldigande flertalet
            av medlemmarna i idrottens organisationer mer pengar i plånboken.
          </note>
          <note>
            Med kännedom om idrottens starka ställning hos svenska folket
            är det en ganska säker gissning att en hel del av dessa pengar
            går till en ökad motions- och idrottsverksamhet.
          </note>
          <note>
            -- Det lokala aktivitetsstödet höjs kraftigt.
          </note>
          <note>
            Idrotten får själv bestämma reglerna för detta.
          </note>
          <note>
            -- Frågan om socialavgifterna har lösts.
          </note>
          <note>
            -- Som framgått av den debatt som förts i föregående ärende här
            i kammaren kommer idrotten att få del av 50 miljoner årligen från
            AB
          </note>
          <note>
            Tipstjänst.
          </note>
          <note>
            -- Regeringens förslag om ett nytt system för bidragen till folkbildningen
            ger goda och självständiga utvecklingsmöjligheter för SISU, idrottens
            studieförbund.
          </note>
          <note>
            -- En utredning innebärande översyn av lotterilagstiftningen
            förestår. Syftet är att se hur folkrörelserna i högre grad kan
            öka sina inkomster av lotterier och spel.
          </note>
          <note>
            Den här uppräkningen ger en helt annan bild av idrottens villkor
            än den moderata propagandan.
          </note>
          <note>
            Den visar att regeringspartiet, socialdemokraterna, har både
            vilja och förmåga att bädda för en fortsatt god utveckling inom
            idrottsrörelsen. Listan kunde ha gjorts längre.
          </note>
          <note>
            I flera motioner har man i år tagit upp jämställdhetsfrågorna.
            Det är ett intresse i samklang med Riksidrottsförbundets målsättning,
            med vad statsrådet säger i budgetpropositionen och med utskottets
            syn. Vad som saknas i dag är en heltäckande och överskådlig kunskap
            om hur de pengar som utgör samhällets stöd till idrotten används.
            Hur mycket går till verksamhet bland pojkar och män, och hur mycket
            går till verksamhet bland flickor och kvinnor?
          </note>
          <note>
            Vi är medvetna om att det kanske inte är alldeles lätt att särskilja
            detta, men det bör ändå vara möjligt att göra en sådan sammanställning.
          </note>
          <note>
            Rimligen bör både idrottens organisationer och anslagsgivande
            organ ha nytta och glädje av en sådan redovisning. Debatten blir
            sakligare om den bygger på ett ordentligt underlag. Vi föreslår
            därför att riksdagen i ett tillkännagivande beställer ett sådant
            underlag.
          </note>
          <note>
            Låt mig också kortfattat kommentera några av reservationerna.
          </note>
          <note>
            Vänsterpartiet vill ha en utredning om idrottsrörelsens framtida
            inriktning. Vi anser att det rimligen är idrottsrörelsen själv
            som skall stå för den.
          </note>
          <note>
            Moderaterna och folkpartiet vill avskaffa statens representation
            i Riksidrottsstyrelsen. Det vill uppenbarligen inte Riksidrottsförbundet.
          </note>
          <note>
            Ett uttalande om handikappidrott som moderaterna och folkpartiet
            vill åstadkomma är att slå in öppna dörrar. Specialidrottsförbunden,
          </note>
          <note>
            Riksidrottsförbundet, föredragande statsråd och utskottet tycker
            alla att det är både naturligt och riktigt att handikappade skall
            ha möjligheter att delta i motion och idrott på samma villkor
            som andra människor. Det är självklart! Varför göra ett uttalande
            i en riktning som alla är överens om? De som står för den praktiska
            verksamheten i idrottsrörelsen har ju den målsättningen och arbetar
            efter den!
          </note>
          <note>
            Både centern och vänsterpartiet har tydligen en målsättning att
            återställa det lokala aktivitetsstödet till den nivå reellt sett
            som det hade vid införandet
          </note>
          <note>
            1971. Är det så alldeles självklart att alla anslag alltid skall
            återställas till den nivå de en gång hade?
          </note>
          <note>
            För vår del vill jag vid det här tillfället notera att det i
            år sker en betydande höjning, sannolikt den största hittills sedan
            stödets införande.
          </note>
          <note>
            Sammanfattningsvis, herr talman, vill jag konstatera att idrottsrörelsen
            är en positiv kraft i samhället, den utvecklas väl och den får
            med ett bifall till hemställan i utskottets betänkande ett mycket
            gott tillskott nästa budgetår. Jag yrkar därför, herr talman,
            bifall till utskottets hemställan i betänkandet och föreslår avslag
            på alla tio reservationerna.
          </note>
          <note>
            (forts. prot. 97)
          </note>
          <note>
            Beslut om fortsatt ärendebehandling den 18
          </note>
          <note>
            april
          </note>
          <note>
            Kammaren beslöt att ärendebehandlingen skulle fortsättas vid
            arbetsplenum torsdagen den 18 april.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1990/91:172 Godkännande av avtal mellan Sverige och den Europeiska
            ekonomiska gemenskapen avseende ERASMUS-programmet
          </note>
          <note>
            Motionerna
          </note>
          <note>
            med anledning av prop. 1990/91:107 Beskattning av inkomst och
            tjänst från Sverige m.m.
          </note>
          <note>
            1990/91:Sk64 av Bo Lundgren m.fl. (m)
          </note>
          <note>
            med anledning av prop. 1990/91:115 Vissa skollagsfrågor m.m.
          </note>
          <note>
            1990/91:Ub178 av Gunilla Andersson och Eivor
          </note>
          <note>
            Husing (s)
          </note>
          <note>
            1990/91:Ub179 av Daniel Tarschys m.fl. (fp)
          </note>
          <note>
            1990/91:Ub180 av Ylva Johansson m.fl. (v)
          </note>
          <note>
            1990/91:Ub181 av Eva Goe s m.fl. (mp)
          </note>
          <note>
            1990/91:Ub182 av Ulla Tillander m.fl. (c)
          </note>
          <note>
            1990/91:Ub183 av Ann-Cathrine Haglund m.fl. (m)
          </note>
          <note>
            1990/91:Ub184 av Maj-Inger Klingvall m.fl. (s)
          </note>
          <note>
            1990/91:Ub185 av Anita Persson m.fl. (s)
          </note>
          <note>
            1990/91:Ub186 av Lars Leijonborg m.fl. (fp)
          </note>
          <note>
            1990/91:Ub187 av Larz Johansson m.fl. (c)
          </note>
          <note>
            1990/91:Ub188 av Britta Bjelle (fp)
          </note>
          <note>
            med anledning av prop. 1990/91:125 Förslag om tilläggsbudget
            II till statsbudgeten för budgetåret
          </note>
          <note>
            1990/91
          </note>
          <note>
            1990/91:N106 av Per Westerberg m.fl. (m)
          </note>
          <note>
            1990/91:Bo60 av Knut Billing m.fl. (m)
          </note>
          <note>
            1990/91:Bo61 av Agne Hansson m.fl. (c)
          </note>
          <note>
            med anledning av prop. 1990/91:140 Arbetsmiljö och rehabilitering
          </note>
          <note>
            1990/91:A40 av Sonja Rembo m.fl. (m)
          </note>
          <note>
            1990/91:A41 av Lars Werner m.fl. (v)
          </note>
          <note>
            1990/91:A42 av Elver Jonsson m.fl. (fp)
          </note>
          <note>
            1990/91:A43 av Stina Gustavsson och Marianne
          </note>
          <note>
            Andersson i Vårgårda (c)
          </note>
          <note>
            1990/91:A44 av Stina Gustavsson och Kersti
          </note>
          <note>
            Johansson (c)
          </note>
          <note>
            1990/91:A45 av Inger Schörling och Anna Horn af
          </note>
          <note>
            Rantzien (mp)
          </note>
          <note>
            med anledning av prop. 1990/91:141 Rehabilitering och rehabiliteringsersättning
          </note>
          <note>
            1990/91:Sf46 av Gullan Lindblad m.fl. (m)
          </note>
          <note>
            1990/91:Sf47 av Margó Ingvardsson och Jan-Olof
          </note>
          <note>
            Ragnarsson (v)
          </note>
          <note>
            1990/91:Sf48 av Anita Johansson och Sten Östlund
          </note>
          <note>
            (s)
          </note>
          <note>
            1990/91:Sf49 av Karin Israelsson m.fl. (c)
          </note>
          <note>
            1990/91:Sf50 av Sigge Godin m.fl. (fp)
          </note>
          <note>
            med anledning av prop. 1990/91:145 Byggnaders inomhusmiljö m.m.
          </note>
          <note>
            1990/91:Bo62 av Knut Billing m.fl. (m)
          </note>
          <note>
            1990/91:Bo63 av Lars Ulander (s)
          </note>
          <note>
            1990/91:Bo64 av Jan Strömdahl m.fl. (v)
          </note>
          <note>
            1990/91:Bo65 av Birger Rosqvist (s)
          </note>
          <note>
            1990/91:Bo66 av Krister Skånberg och Carl Frick
          </note>
          <note>
            (mp)
          </note>
          <note>
            1990/91:Bo67 av Kjell Dahlström m.fl. (mp)
          </note>
          <note>
            1990/91:Bo68 av Siw Persson m.fl. (fp)
          </note>
          <note>
            med anledning av prop. 1990/91:146 Ändring i plan- och bygglagen
            (1987:10), m.m.
          </note>
          <note>
            1990/91:Bo69 av Erling Bager m.fl. (fp)
          </note>
          <note>
            1990/91:Bo70 av Lars Ulander och Barbro Evermo
          </note>
          <note>
            Palmerlund (s)
          </note>
          <note>
            1990/91:Bo71 av Jan Strömdahl (v)
          </note>
          <note>
            1990/91:Bo72 av Knut Billing m.fl. (m)
          </note>
          <note>
            1990/91:Bo73 av Ivar Virgin (m)
          </note>
          <note>
            1990/91:Bo74 av Agne Hansson m.fl. (c)
          </note>
          <note>
            1990/91:Bo75 av Kjell Dahlström m.fl. (mp)
          </note>
          <note>
            med anledning av prop. 1990/91:149 Radio- och
          </note>
          <note>
            TV-frågor
          </note>
          <note>
            1990/91:K60 av Sten-Ove Sundström m.fl. (s)
          </note>
          <note>
            1990/91:K61 av Knut Wachtmeister och Rune
          </note>
          <note>
            Rydén (m)
          </note>
          <note>
            1990/91:K62 av Bengt Harding Olson m.fl. (fp)
          </note>
          <note>
            1990/91:K63 av Anders Björck m.fl. (m)
          </note>
          <note>
            1990/91:K64 av Lisbeth Staaf-Igelström (s)
          </note>
          <note>
            1990/91:K65 av Sten Andersson i Malmö och Bertil
          </note>
          <note>
            Persson (m)
          </note>
          <note>
            1990/91:K66 av Bo Forslund m.fl. (s)
          </note>
          <note>
            1990/91:K67 av Gustav Persson m.fl. (s)
          </note>
          <note>
            1990/91:K68 av Karl-Erik Svartberg m.fl. (s)
          </note>
          <note>
            1990/91:K69 av Bruno Poromaa m.fl. (s)
          </note>
          <note>
            1990/91:K70 av Bruno Poromaa m.fl. (s)
          </note>
          <note>
            1990/91:K71 av Lennart Andersson m.fl. (s, fp, c, v)
          </note>
          <note>
            1990/91:K72 av Lars Ahlström (m)
          </note>
          <note>
            1990/91:K73 av Per Stenmarck och Margit Gennser
          </note>
          <note>
            (m)
          </note>
          <note>
            1990/91:K74 av Lars Werner m.fl. (v)
          </note>
          <note>
            1990/91:K75 av Lars-Erik Lövdén (s)
          </note>
          <note>
            1990/91:K76 av Anita Jönsson m.fl. (s)
          </note>
          <note>
            1990/91:K77 av Kjell Ericsson (c)
          </note>
          <note>
            1990/91:K78 av Kjell Ericsson och Karin Starrin (c)
          </note>
          <note>
            1990/91:K79 av Krister Skånberg (mp)
          </note>
          <note>
            1990/91:K80 av Olof Johansson m.fl. (c)
          </note>
          <note>
            1990/91:K81 av Håkan Hansson m.fl. (c)
          </note>
          <note>
            1990/91:K82 av Göran Engström och Kjell Ericsson
          </note>
          <note>
            (c)
          </note>
          <note>
            1990/91:K83 av Börje Hörnlund (c)
          </note>
          <note>
            1990/91:K84 av Börje Hörnlund (c)
          </note>
          <note>
            1990/91:K85 av Inger Schörling m.fl. (mp)
          </note>
          <note>
            1990/91:K86 av Maud Björnemalm och Håkan
          </note>
          <note>
            Strömberg (s)
          </note>
          <note>
            1990/91:K87 av Åke Wictorsson (s)
          </note>
          <note>
            1990/91:K88 av Bengt Westerberg m.fl. (fp)
          </note>
          <note>
            1990/91:K89 av Ingela Mårtensson och Erling
          </note>
          <note>
            Bager (fp)
          </note>
          <note>
            1990/91:K90 av Göran Engström (c)
          </note>
          <note>
            1990/91:K91 av Erkki Tammenoksa m.fl. (s)
          </note>
          <note>
            1990/91:K92 av Kjell-Arne Welin m.fl. (fp)
          </note>
          <note>
            1990/91:K93 av Bengt Harding Olson (fp)
          </note>
          <note>
            med anledning av prop. 1990/91:153 Ny folkbokföringslag m.m.
          </note>
          <note>
            1990/91:Sk65 av Hugo Hegeland (m)
          </note>
          <note>
            1990/91:Sk66 av Görel Thurdin m.fl. (c)
          </note>
          <note>
            1990/91:Sk67 av Gösta Lyngå m.fl. (mp)
          </note>
          <note>
            1990/91:Sk68 av Margitta Edgren (fp)
          </note>
          <note>
            1990/91:Sk69 av Hugo Hegeland (m)
          </note>
          <note>
            med anledning av prop. 1990/91:158 Ett avtal mellan Sverige och
            Danmark om en fast förbindelse över Öresund
          </note>
          <note>
            1990/91:T85 av Grethe Lundblad (s)
          </note>
          <note>
            1990/91:T86 av Lars Werner m.fl. (v)
          </note>
          <note>
            1990/91:T87 av Jan Andersson m.fl. (s)
          </note>
          <note>
            1990/91:T88 av Bengt Westerberg m.fl. (fp)
          </note>
          <note>
            1990/91:T89 av Kjell-Arne Welin (fp)
          </note>
          <note>
            1990/91:T90 av Anita Stenberg (mp)
          </note>
          <note>
            1990/91:T91 av Inger Schörling m.fl. (mp)
          </note>
          <note>
            1990/91:T92 av Kjell Dahlström och Carl Frick
          </note>
          <note>
            (mp)
          </note>
          <note>
            1990/91:T93 av Margareta Winberg m.fl. (s)
          </note>
          <note>
            1990/91:T94 av Olof Johansson m.fl. (c)
          </note>
          <note>
            med anledning av prop. 1990/91:159 Särskild inkomstskatt för
            utomlands bosatta artister, m.m.
          </note>
          <note>
            1990/91:Sk70 av Bo Lundgren m.fl. (m)
          </note>
          <note>
            1990/91:Sk71 av Kjell Johansson m.fl. (fp)
          </note>
          <note>
            1990/91:Sk72 av Görel Thurdin m.fl. (c)
          </note>
          <note>
            1990/91:Sk73 av Maud Björnemalm m.fl. (s)
          </note>
          <note>
            med anledning av prop. 1990/91:162 Vissa fredspliktsregler
          </note>
          <note>
            1990/91:A46 av Sonja Rembo m.fl. (m)
          </note>
          <note>
            1990/91:A47 av Elver Jonsson och Börje Hörnlund
          </note>
          <note>
            (fp, c)
          </note>
          <note>
            Utrikesutskottets betänkande
          </note>
          <note>
            1990/91:UU25 Omedelbara humanitära hjälpinsatser
          </note>
          <note>
            17§ Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 16 april
          </note>
          <note>
            1990/91:541 av Hugo Bergdahl (fp) till kommunikationsministern
            om persontrafiken på
          </note>
          <note>
            Inlandsbanan:
          </note>
          <note>
            Transportrådet tycks nu ha stannat för att föreslå regeringen
            att persontrafiken på Inlandsbanan skall läggas ned och ersättas
            med busstrafik i enlighet med det avtal rådet träffade med länshuvudmännen
            i februari. Den oro vi från liberalt håll kände efter riksdagsbeslutet
            i mars har alltså visat sig vara befogad.
          </note>
          <note>
            Mot denna bakgrund vill jag fråga kommunikationsministern: Avser
            regeringen att vidta några åtgärder i syfte att trygga persontrafiken
            på Inlandsbanan?
          </note>
          <note>
            18 § Kammaren åtskildes kl. 22.55.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m.
          </note>
          <note>
            5 §,
          </note>
          <note>
            av förste vice talmannen därefter t.o.m. 6 § anf. 45
          </note>
          <note>
            (delvis),
          </note>
          <note>
            av andre vice talmannen därefter t.o.m. 6 § anf. 73
          </note>
          <note>
            (delvis),
          </note>
          <note>
            av tredje vice talmannen därefter t.o.m. 7 § anf.
          </note>
          <note>
            101 (delvis),
          </note>
          <note>
            av talmannen därefter t.o.m. ajourneringen kl.
          </note>
          <note>
            17.53,
          </note>
          <note>
            av förste vice talmannen därefter t.o.m. 7 § 135
          </note>
          <note>
            (delvis)
          </note>
          <note>
            och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
