<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--41</head>
          <docDate when="1990-12-07 00:00:00">1990-12-07 00:00:00</docDate>
        </div>
      </front>
      <body>
        <div>
          <note>
            1 § Svar på interpellation 1990/91:95 om den planerade produktansvarslagen
          </note>
          <note>
            Anf. 1 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Charlotte Cederschiöld har frågat mig hur den planerade
            lagen om produktansvar skall utformas och vilka åtgärder som planeras
            för att svenska företags konkurrenskraft inte skall försämras
            om en sådan lagstiftning genomförs.
          </note>
          <note>
            I svensk rätt finns inga särskilda lagregler om produktansvar.
            Ansvaret för produktskador regleras därför i princip av skadeståndslagen
            och i vissa fall av skadeståndsrättslig speciallagstiftning.
          </note>
          <note>
            För skadeståndsskyldighet förutsätts enligt skadeståndslagen
            att skadan har orsakats av någon genom vårdslöshet.
          </note>
          <note>
            Det rättsläget har länge ansetts otillfredsställande.
          </note>
          <note>
            Situationen har varit likartad i de flesta andra europeiska länder.
          </note>
          <note>
            För svensk rätts del har det dock på senare år skett en utveckling
            i rättspraxis mot strikt ansvar för i varje fall vissa typer av
            produktskador. Högsta domstolen fann t.ex. i ett uppmärksammat
            fall år
          </note>
          <note>
            1989 att strikt ansvar för tillverkare föreligger på livsmedelsområdet.
          </note>
          <note>
            EGs ministerråd antog år 1985 ett direktiv angående samordning
            av medlemsländernas lagstiftning om produktansvar. Direktivets
            grundläggande princip är att den som tillverkar eller importerar
            en produkt skall vara strikt ansvarig för skador som orsakas av
            en defekt i produkten. Flertalet av EGs medlemsländer har genomfört
            lagstiftning i enlighet med direktivet. I
          </note>
          <note>
            de övriga EG-länderna pågår lagstiftningsarbetet.
          </note>
          <note>
            Inom EFTA har hittills nya lagar om produktansvar antagits i
            Österrike, Norge och Finland. Dessa lagar bygger på i huvudsak
            samma principer som
          </note>
          <note>
            EG-direktivet. I såväl norska som den finska lagen finns dock
            vissa avvikelser från EG-direktivet.
          </note>
          <note>
            Även inom EG-länderna finns avvikelser från EG-
          </note>
          <note>
            direktivets regler. Direktivet medger nämligen under vissa förutsättningar
            att länderna behåller rättsregler som de har när direktivet blir
            gällande för dem. I början av året offentliggjorde justitiedepartementet
            en promemoria. (Ds
          </note>
          <note>
            1989:79) med förslag till en svensk produktskadelag. Lagförslaget
            i promemorian bygger också på samma grundprinciper som EG-
          </note>
          <note>
            direktivet om produktansvar. På vissa punkter innebär förslaget
            dock förmånligare regler för den som lider skada av produkter
            än som följer av EG-
          </note>
          <note>
            direktivet.
          </note>
          <note>
            Promemorian har remissbehandlats.
          </note>
          <note>
            Remissutfallet är blandat. De flesta näringslivsorganisationerna
            tillstyrker att det införs en svensk produktskadelag under förutsättning
            att denna överensstämmer med den lagstiftning som majoriteten
            av EG-länderna inför. De remissinstanser som kan anses företräda
            de skadelidandes intressen är däremot överlag positiva även till
            de föreslagna avvikelserna från EG-
          </note>
          <note>
            direktivet.
          </note>
          <note>
            Remissutfallet analyseras nu i justitiedepartementet. Avsikten
            är att en lagrådsremiss i saken skall läggas fram i början av
            nästa år. Eftersom beredningsarbetet pågår, kan jag inte nu närmare
            ange hur lagen kommer att utformas på de punkter där förslaget
            i promemorian innebär avvikelser från EG-
          </note>
          <note>
            direktivet. Jag anser det därför inte meningsfullt att nu gå
            in på de följdfrågor som Charlotte
          </note>
          <note>
            Cederschiöld har ställt.
          </note>
          <note>
            Anf. 2 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! Jag tackar för svaret som dock inte utgör något
            egentligt svar på frågorna.
          </note>
          <note>
            Det råder ingen principiell oenighet i vad gäller tillkomsten
            av en svensk produktskadelag.
          </note>
          <note>
            Oenigheten gäller dess utformning. De förslag som presenterats
            de senaste åren har givit en föraning om att svenskt näringsliv
            skall komma i strykklass jämfört med de näringslivet i andra europeiska
            länder.
          </note>
          <note>
            Näringslivet är starkt oroat, vilket klart framgår av det hårda
            yttrande 13 näringslivsorganisationer avgett med anledning av
            de förslag som framställts i justitiedepartementets promemoria
            i frågan.
          </note>
          <note>
            Har regeringen ännu inte förstått, att om näringslivet generellt
            används som mjölkkossa, hamnar vi där vi nu är: investeringarna
            minskar i antal, arbetslösheten hotar och välfärdsssystemet urholkas.
          </note>
          <note>
            Socialdemokraterna, med undantag av Bo
          </note>
          <note>
            Södersten, har länge hävdat att de skapat välfärden. Senast sade
            statsministern det i Lund i förrgår. Om det nu är så -- varför
            skapar ni inte mer välfärd i form av längre semester, föräldraförsäkring
            osv?
          </note>
          <note>
            Skälet är givetvis att Bo Södersten har rätt: det är knegarna,
            ''industrialisterna'' och kapitalisterna i förening som har skapat
            förutsättningarna för välfärden. Politikerna kan långsiktigt bara
            skapa ramar som stimulerar arbete och effektiva insatser, en uppgift
            som socialdemokraterna tycks ha glömt de senaste åren. Inte minst
            har insikten brustit när det gäller konkurrensen, näringslivets
            grundläggande villkor.
          </note>
          <note>
            Få beslutsfattande politiker har personlig erfarenhet av företagandets
            villkor. Det är sannolikt ett skäl till alla felslut. De kostnadsdrivande
            effekterna som eventuella avvikelser från EG-direktivet kan leda
            till, oroar näringslivet djupt. Regeringen ger dock inga lugnande
            besked och tycks anse oron vara obefogad, vilket framgår på s.
            11 i promemorian.
          </note>
          <note>
            Vem har högst tilltro när det gäller att bedöma näringslivets
            konkurrensförhållanden, regeringen eller näringslivet? Hittills
            har regeringen missbedömt effekterna av sin politik, så att vi
            nu står inför arbetslöshetens stålbad.
          </note>
          <note>
            Näringslivets efterfrågan på åtgärder har nonchalerats. Framtiden
            flyttar nu från Sverige.
          </note>
          <note>
            70 % av framtidsinvesteringarna hamnar i andra länder, senast
            ABBs spjutspets halvledare som bedöms kunna generera 10 000 jobb.
            Tilltron till regeringen när det gäller förmågan att bedöma näringslivets
            villkor befinner sig under pari.
          </note>
          <note>
            Regeringens uppgift i krisläget är att stimulera konkurrensfrämjande
            åtgärder och motåtgärder mot höjd prisnivå, att höja förutsägbarheten
            i svensk lagstiftning och att väga ansvarsnivån mot kostnadseffekterna
            -- kort sagt att skapa produktionsmöjligheter och produktionsvilja
            hos företagen. Regeringen har försatt oss i ett uselt ekonomiskt
            läge och har nu ansvar för att inte ytterligare försämra läget
            utan se till att vi får en ansvarsskärpning som blir konkurrensneutral.
          </note>
          <note>
            Produktansvarslagen utgör givetvis bara en ringa del av de åtgärder
            som påverkar näringslivets kostnader. Regeringens handlande i
            frågan påverkar förtroendet för regeringen med effekt inom andra
            för näringslivet viktiga ställningstaganden.
          </note>
          <note>
            Avvikelser från den konkurrensneutrala linjen måste vila på tillförlitligt
            underlag och behovsanalyser. Vilka sådana analyser visar ett påtagligt
            större behov av strängare produktskadelag i Sverige än i EG? Är
            svenska företag så mycket värre än EGs? Eller handlar det bara
            om ett koketterande från regeringens sida?
          </note>
          <note>
            ''Vi vill så mycket mera väl, månar så mycket mer om vårt folk.''
            Om detta leder till än fler utslagna företag, utan att vi för
            den skull uppfyller några egentliga behov av större skadeskydd,
            har regeringen bara lurat av medborgarna ytterligare en liten
            bit av välståndet.
          </note>
          <note>
            Om regeringen vill stimulera EG till en höjning av nivån, varför
            då inte snarast söka medlemskap i EG
          </note>
          <note>
            och påverka direkt? Den vägen vore mer effektiv och mer näringslivsvänlig.
            Diskriminering av svenskt näringsliv har varken regeringen eller
            medborgarna råd med. Det borde regeringen inse!
          </note>
          <note>
            Vi skall harmonisera, inte avvika.
          </note>
          <note>
            Har departementen ingen kontakt sinsemellan? På vissa områden
            harmoniseras för fullt, men på detta område föreslår man fyra
            avvikelser mot direktivets obligatoriska del. Värst är preskriptionstiden
            och produktionsföreskrifterna, dvs. att företagarna skall göras
            skadeståndsansvariga för eventuella fel av politiker och myndigheter.
            Även bristen på jämkningsmöjlighet och självrisk kan leda till
            orimliga resultat.
          </note>
          <note>
            Undantagen i Finland och Norge är färre och mildare. Inom EG
            finns inga införda undantag från själva direktivet. Införda undantag
            gäller de områden där EG angivit möjlighet att avvika. Ändå har
            alla de åtta länder utom Luxemburg som har antagit lagen t.ex.exkluderat
            utvecklingsfel trots att avvikelsemöjlighet finns.
          </note>
          <note>
            Vad är regeringens EG-utfästelser egentligen värda? Skall de
            bara locka till investeringar? Hur skall näringslivet kunna lita
            på regeringen om den inte följer upp EG-utfästelserna? Eller vet
            regeringen fortfarande inte vad den vill? Är det något bevänt
            med omtänkandet, avser regeringen att skapa konkurrensneutrala
            förhållanden? Vill eller vill regeringen inte EG-harmonisera?
          </note>
          <note>
            Anf. 3 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Det framlagda förslaget i departementspromemorian
            har försetts med ovanligt utförliga motiveringar. Både synpunkter
            som kan tala för och som kan tala emot förslaget har redovisats.
            Genom remissbehandlingen har vi fått ytterligare underlag för
            att bedöma förslagen.
          </note>
          <note>
            Materialet analyseras nu inom justitiedepartementet, och när
            den analysen är klar kommer regeringen att ta ställning i de olika
            sakfrågorna. En lagrådsremiss beräknas kunna bli färdig efter
            årsskiftet.
          </note>
          <note>
            Låt mig dessutom säga att det är symptomatiskt att
          </note>
          <note>
            Charlotte Cederschiölds interpellation inte innehåller ett ord
            om de skadelidande. Det verkar som om de skadelidade inte existerar
            i Charlotte
          </note>
          <note>
            Cederschiölds värld. Hon talar enbart om näringslivets intressen.
            När hon talar om en produktskadelag säger hon t.o.m. att näringslivet
          </note>
          <note>
            ''används som mjölkkossa''. De skadelidande mjölkar alltså näringslivet.
          </note>
          <note>
            Charlotte Cederschiöld hade i en passus i sitt inlägg möjlighet
            att använda ordet skadelidande, men hon undvek att göra det. I
            stället sade hon att vi socialdemokrater genom detta vill markera
            att vi värnar mer om ''vårt folk''. Ja, vi värnar om de skadelidande.
            Men vi värnar samtidigt om vårt näringsliv, och därför överväger
            vilken intresseavvägning som bäst främjar båda sidors intressen
            och därigenom allas intressen.
          </note>
          <note>
            Till skillnad från Charlotte Cederschiöld menar jag dock att
            man vid utformningen av den blivande produktskadelagen måste göra
            en avvägning mellan de skadelidandes intressen och näringslivets.
            Vad det leder till får vi se när beredningsarbetet är avslutat.
          </note>
          <note>
            Anf. 4 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! Skälet till att jag inte har tagit upp de skadelidande
            är givetvis att det inte råder någon oenighet på den punkten.
            Vi är ense om att vi skall se till de skadelidande. Vi vill ha
            en produktskadelag, i stort sett alla vill ha en sådan, även näringslivet.
          </note>
          <note>
            Oenigheten gäller huruvida lagen skall leda till konkurrensneutrala
            förhållanden eller inte.
          </note>
          <note>
            Eftersom tiden i en sådan här debatt är knapp, är det onödigt
            att diskutera det vi är ense om. Vi skall naturligtvis diskutera
            det vi är oense om.
          </note>
          <note>
            Jag delar statsrådets uppfattning att det här skall till en avvägning
            mellan olika intressen. Men då är det viktigt att den avvägningen
            även inkluderar näringslivets villkor, och här kommer alltså konkurrensneutraliteten
            in.
          </note>
          <note>
            De neutrala instanserna i det här sammanhanget, som befinner
            sig mellan de skadelidande och näringslivet, tycks, enligt departementets
            ansvarige, vara inne på harmoniseringslinjen.
          </note>
          <note>
            Jag hoppas att vi skall kunna avsluta debatten men att vara ense
            om värdet av en harmonisering med
          </note>
          <note>
            EG, vilket betyder att promemorian ligger långtifrån det lagförslag
            som bör komma på riksdagens bord.
          </note>
          <note>
            Anf. 5 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Som jag tidigare nämnde finns även inom EG-länderna
            avvikelser från EG-direktiven.
          </note>
          <note>
            Bl.a. finns inom EG 30-åriga preskriptionstider.
          </note>
          <note>
            Detta tycks vara ett faktum som Charlotte
          </note>
          <note>
            Cederschiöld inte känner till.
          </note>
          <note>
            Inom ramen för EG--EFTA-förhandlingarna om ett EES-avtal diskuteras
            produktansvarsfrågorna med EG. Vid dessa förhandlingar beaktar
            vi givetvis också näringslivets intressen.
          </note>
          <note>
            Men det råder absolut en oenighet mellan
          </note>
          <note>
            Charlotte Cederschiöld och mig om betydelsen av att ta hänsyn
            till de skadelidandes intressen.
          </note>
          <note>
            Anf. 6 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! Nej, statsrådet, på den punkten råder det ingen
            som helst oenighet. Vi vill ha en produktskadelag.
          </note>
          <note>
            Det är intressant att statsrådet inte svarar på frågan om huruvida
            vi skall ha en harmonisering eller inte.
          </note>
          <note>
            Hur högt står en harmonisering i statsrådets slutmål? Syftar
            statsrådet till en harmonisering, vilket man uppenbarligen gör
            i andra departement?
          </note>
          <note>
            Eller tar statsrådet ganska lätt på frågan om harmonisering och
            konkurrensneutralitet?
          </note>
          <note>
            Anf. 7 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Charlotte Cederschiöld är fortfarande omedveten
            om att en harmonisering i det här fallet innebär att vi har att
            anpassa oss till en ganska splittrad bild. Jag nämnde bara ett
            exempel, nämligen att det även inom EG finns 30-åriga preskriptionstider.
            Det är inte alls givet vad det är man skall harmonisera sig med.
          </note>
          <note>
            Andre vice talmannen anmälde att Charlotte
          </note>
          <note>
            Cederschiöld anhållit att till protokollet få antecknat att hon
            inte ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            2 § Svar på interpellation 1990/91:96 om medling vid skilsmässa
          </note>
          <note>
            Anf. 8 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Ulla Tillander har frågat socialministern om hon
            är beredd att arbeta för att medling, i de fall där barn är inblandade,
            införs för människor som är på väg att skiljas. Arbetet inom regeringen
            är så fördelat att det är jag som skall svara på interpellationen.
          </note>
          <note>
            Enligt de regler som gällde fram till början av 1970-
          </note>
          <note>
            talet kunde ett äktenskap inte upplösas innan medling eller försök
            till medling hade ägt rum.
          </note>
          <note>
            Redan det förhållandet att medlingen var obligatorisk gjorde
            emellertid många människor negativt inställda till den. Dessutom
            uppfattades medlingen lätt som en onödig formalitet och ett opåkallat
            intrång i personliga angelägenheter.
          </note>
          <note>
            Visserligen kan en medling ibland leda till att makarna tills
            vidare avstår från att fullfölja skilsmässan. Men för dessa fall
            är ett obligatorium onödigt.
          </note>
          <note>
            Den obligatoriska medlingen togs därför bort år
          </note>
          <note>
            1973 och ersattes med ett system som ger möjlighet till frivillig
            medling. Med utgångspunkt i den grundläggande tanken bakom vår
            äktenskapslagstiftning, nämligen att äktenskapets bestånd bygger
            på makarnas fria vilja, kan jag inte se något skäl som kan motivera
            en annan ordning.
          </note>
          <note>
            Jag delar helt Ulla Tillanders uppfattning att en skilsmässa
            kan medföra svåra påfrestningar för makarnas barn. Enligt min
            mening är det viktigt att vi verkar för att barn får växa upp
            i trygghet och med möjlighet till nära kontakt med båda föräldrarna
            även om dessa är i konflikt med varandra. Det är också nödvändigt
            att samhället ställer upp med resurser för att bistå föräldrarna
            med att komma överens i frågor som rör barnen i samband med separationer.
            I regeringens proposition om vårdnad och umgänge läggs fram olika
            förslag som syftar just till att skapa bättre förutsättningar.
            Bl.a. föreslås en ökad satsning på samarbetssamtal, alltså samtal
            där föräldrarna under sakkunnig ledning försöker resonera sig
            fram till en gemensam syn på vårdnads- och umgängesfrågorna. Sådana
            samtal kommer fr.o.m.
          </note>
          <note>
            den 1 mars 1991 att kunna erbjudas i samtliga landets kommuner.
            Det är genom åtgärder av detta slag som jag menar att man bäst
            kan främja barnets intressen i en skilsmässosituation.
          </note>
          <note type="speaker">
            Anf. 9 ULLA TILLANDER (c):
          </note>
          <note>
            Herr talman! Jag vill tacka justitieministern för svaret på min
            interpellation.
          </note>
          <note>
            Av svaret framgår att medling kan erbjudas dem som önskar sådan
            medling. Däremot avfärdas varje tanke på att det skall vara ett
            obligatoriskt förfarande. Inte ens tanken på att erbjudandet skulle
            vara obligatoriskt finns med, inte ens om barn finns med i sammanhanget.
            Det inger lätt misstanken att många som råkar in i en skilsmässosituation
            inte ens vet om att denna hjälp finns.
          </note>
          <note>
            Om jag har förstått svaret rätt anser statsrådet att det tillstånd
            som nu råder är bra, att det är bra som det är. En konflikt som
            leder till skilsmässa är enligt svaret en personlig sak. Om behovet
            av hjälp finns, är detta också något högst personligt. Statsrådet
            anser med andra ord att ingenting har inträffat sedan början av
            1970-talet, då de nya reglerna infördes. Statsrådet är i stort
            sett nöjd med status quo.
          </note>
          <note>
            För egen del anser jag att detta är en märkligt passiv inställning
            till den utveckling som har skett i vårt land. Skilsmässofrekvensen
            ligger på en hög nivå, och nästan alla är överens om att en skilsmässa
            i de flesta fall är ett misslyckande.
          </note>
          <note>
            Den neutrala inställning till den höga skilsmässofrekvensen som
            avspeglar sig i svaret är enligt min mening både märklig och oroväckande
            när man tänker på de fall -- och det är flertalet -- där barn
            är inblandade. Det finns vetenskapliga belägg för att skilsmässor
            sätter djupa spår i barnens liv.
          </note>
          <note>
            Det är ett lidande som drabbar en tredje part, och denna tredje
            part -- barnen -- är därtill en svag och oskyddad part.
          </note>
          <note>
            Det är med tanke på detta sociala onda som passiviteten från
            statsrådets sida är svår att riktigt förstå. En medling, ett samtal,
            gärna uppfattat som mer eller mindre obligatoriskt, skulle naturligtvis
            inte ha som uppgift att förbjuda skilsmässor, om någon nu trodde
            det. Möjligen skulle det i någon mening försvåra skilsmässa, eller
            -- annorlunda uttryckt -- underlätta ett återupptagande av personliga
            relationer, ett slags rehabilitering av samlevnaden.
          </note>
          <note>
            På andra områden inom samhället, såväl sjukvård som arbetsliv,
            talar man nu om rehabilitering som ett sätt att minska kostnaderna,
            samhällets ekonomiska avbräck, men också den personliga minuspost
            som brustna relationer innebär av konflikter och lidande. Tidigare
            har samhället också här varit ganska passivt, men man har fått
            ändra sig. Man har tänkt om. När skall en sådan omvärdering ske
            på detta område när det gäller insatser för att hjälpa människor
            tillbaka när det uppstår djupgående konflikter mellan makar och
            samboende? I svaret på min interpellation skymtar man inte den
            minsta förståelse för en sådan rehabiliteringsinsats. Jag tror
            att det behövs ett nyvaknande, en ökad känsla för att man här
            skulle kunna göra något för att minska människors förlust av livskvalitet.
          </note>
          <note>
            Nästan alla vet hur nödvändigt det är att vid konflikter mellan
            två parter en tredje betraktare kan komma in och se saker ur en
            ny synvinkel. I
          </note>
          <note>
            arbetslivet finns det kuratorer och psykologer. På det området
            talas det mycket om konfliktlösning, det ges kurser och människor
            går på kurser. Men detta sker med hänsyn till arbetslivet och
            konflikterna där, och då finns det pengar och resurser. Det är
            gott och väl. Men hemmet, som är grundat på makars möjlighet att
            leva i ett förhållande som inte hemsöks av alltför stora motsättningar,
            lämnas utan beaktande. Det hänskjuter man till privatlivet, trots
            att vi vet att ett rimligt mått av harmoni och samarbetsvilja
            i familjen i så hög grad påverkar hur vårt samhälle kommer att
            se ut.
          </note>
          <note>
            Svaret på min interpellation tar upp de problem som uppstår när
            skilsmässa är ett faktum, och det är bra på många sätt. Men ett
            medlande samtal borde gälla alla som står inför det svåra avgörandet
            att begära skilsmässa och där barn finns med i bilden.
          </note>
          <note>
            Det är tanken bakom min interpellation.
          </note>
          <note>
            Jag har inte fått svar på den fråga jag ställt, och jag upprepar
            den därför: Är justitieministern beredd att arbeta för att medling
            införs för människor, och medvetandegörs för människor, som är
            på väg att skiljas -- och jag tänker då på de fall där barn är
            inblandade?
          </note>
          <note>
            Anf. 10 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Erfarenheterna från det obligatoriska medlingsinstitutet
            från tiden före lagändringarna är inte sådana att jag bedömer
            det som en god åtgärd att gå tillbaka till det system som gällde
            tidigare. Däremot delar jag helt Ulla
          </note>
          <note>
            Tillanders uppfattning att människor som befinner sig i en skilsmässosituation
            är i behov av hjälp och stöd. I första skedet behövs detta för
            att man kanske skall komma över de konflikter som finns i familjen
            för att möjligtvis lappa ihop äktenskapet igen. Men när inte detta
            går bör man i varje fall se till att skilsmässan blir så smärtfri
            som möjligt, inte minst för att hjälpa de barn som kan vara inblandade.
          </note>
          <note>
            Jag delar Ulla Tillanders uppfattning att det vid en skilsmässa
            är barnen som drabbas mest. Det är därför viktigt att vi satsar
            på olika typer av sociala stödåtgärder för människor som befinner
            sig i kris.
          </note>
          <note>
            Familjerådgivningen är en institution som ligger mycket nära
            medlingsinstitutet, men det bygger på frivillighet. Jag anser
            att det är viktigt att det skall finnas möjligheter för människor
            som har behov av hjälp för att lösa sina konflikter att ha tillgång
            till en familjerådgivning.
          </note>
          <note>
            Ett förslag om en utbyggd familjerådgivning behandlas för närvarande
            i socialdepartementet.
          </note>
          <note>
            Jag vill också erinra om det förslag från regeringen om nya regler
            för vårdnad och umgänge som riksdagen tidigare under veckan tog
            ställning till.
          </note>
          <note>
            Det riksdagsbeslutet innebär bl.a. att s.k.
          </note>
          <note>
            samarbetssamtal skall tillhandahållas föräldrar i alla kommuner.
            Föräldrar som skall skiljas kommer alltid att få tillgång till
            ett samarbetssamtal. Detta sker naturligtvis i det skedet när
            skilsmässan är ett faktum. Men jag ser det som en oerhört viktig
            insats att hjälpa makar som har barn och bestämt sig för att skiljas,
            att göra detta i sådana former att det drabbar barnen så litet
            som möjligt. Jag ser därför detta som en av de viktiga åtgärderna
            tillsammans med familjerådgivningsinstitutet.
          </note>
          <note type="speaker">
            Anf. 11 ULLA TILLANDER (c):
          </note>
          <note>
            Herr talman! Jag kan hålla med justitieministern om att man på
            allt sätt måste underlätta i den situation när en skilsmässa är
            ett faktum. Där har vi inte olika uppfattningar, men det fattas
            ändå ett led i detta arbete. Jag tar emellertid fasta på det justitieministern
            påminde om, nämligen att det pågår ett arbete med en utbyggd familjerådgivning
            inom socialdepartementet. Det kan hända att socialdepartementet
            måste komma in i detta sammanhang.
          </note>
          <note>
            För min del anser jag att man i detta fall, på samma sätt som
            statsrådet underströk i svaret på föregående interpellation, måste
            värna om de skadelidande. Det måste då också till någon form av
            medlingsförfarande. En skilsmässa borde gå till på ett helt annat
            sätt i dag än under tidigare decennier.
          </note>
          <note>
            Det måste understrykas att en skilsmässa inte är någon privatsak
            när man tänker på hur många äktenskap som kapsejsar och att det
            i många fall, kanske i flertalet, också slår mot barnen. Man kan
            fråga förskollärare och lågstadielärare om detta.
          </note>
          <note>
            Det är inte långsökt att tro att den oro som man ofta vittnar
            om i förskola och skola har sin grund i den tragiska upplevelsen
            att se sina föräldrar skiljas.
          </note>
          <note>
            Om man i en samtalsomgång i en utbyggd familjerådgivning kunde
            minska några procent i skilsmässotalen vore med detta redan mycket
            vunnet.
          </note>
          <note>
            Kanske är tiden mogen för att samhället på något sätt markerar
            att det är en allvarlig sak att en familj bryts sönder. Den är
            med sina brister den bästa samhällsformen för att utveckla barnen,
            och den behöver ett stöd som kan tjäna som en förebyggande insats.
          </note>
          <note>
            Det nuvarande systemet, som statsrådet hänvisade till, kommer
            in för sent. Det griper in när man konstaterat att en skilsmässa
            redan har skett och är utifrån det konstaterandet inriktat på
            att ordna situationen till det bästa. Men enligt min uppfattning
            är detta inte tillräckligt, och det vill jag understryka. Den
            grundläggande intentionen måste vara att inte lägga på människor
            nya bördor, utan att hjälpa dem att bära de bördor som kan finnas.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            På förslag av andre vice talmannen beslöt kammaren kl. 9.29 att
            ajournera förhandlingarna till kl. 9.40 då statsrådet Margot Wallström
            väntades anlända till kammaren för att lämna de på föredragningslisten
            närmast upptagna interpellationssvaren.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl.11.50
          </note>
          <note>
            3 § Svar på interpellationerna 1990/91:99, 105
          </note>
          <note>
            och 110 om den kommunala konsumentvägledningen
          </note>
          <note>
            Anf. 12 Statsrådet MARGOT WALLSTRÖM
          </note>
          <note>
            (s):
          </note>
          <note>
            Herr talman! Inga-Britt Johansson har frågat mig om vilken beredskap
            regeringen har för att kunna sätta in åtgärder till stöd för de
            svagaste konsumentgrupperna samt om regeringen är beredd att snabbt
            dra i gång en bred informationskampanj för att rädda den kommunala
            konsumentvägledningen.
          </note>
          <note>
            Ulla Orring har frågat mig om vilka åtgärder jag ämnar vidta
            för att informera om betydelsen av den lokala konsumentvägledningen,
            om jag ämnar samråda med Svenska kommunförbundet och om jag ämnar
            vidta åtgärder för allmänna reklamationsnämndens del med hänsyn
            till att ärendetillströmningen dit förväntas öka.
          </note>
          <note>
            Elisabeth Persson har frågat mig om jag delar bedömningen att
            konsumentrådgivningen är eftersatt på många håll i landet, om
            jag har för avsikt att agera för att få bättre balans mellan satsningarna
            på reklam och resurserna för rådgivning till konsumenterna samt
            om jag har för avsikt att föreslå en höjning av skattesatsen på
            annan reklam än annonser för att få pengar till konsumentverksamhet.
          </note>
          <note>
            Jag besvarar frågorna i ett sammanhang.
          </note>
          <note>
            Ett mycket viktigt inslag i konsumentpolitiken sedan många år
            är den lokala verksamheten.
          </note>
          <note>
            Konsumentpolitiken måste, om den skall bli framgångsrik, förankras
            bland människorna. De bästa förutsättningarna för detta finns
            lokalt. Där kan konsumentproblemen fångas upp. Lokalt är det lättast
            att nå och engagera konsumenter och folkrörelser i frågorna. Också
            företagens insatser för att förbättra konsumenternas förhållanden
            ger sannolikt bäst resultat om konsumentpolitiken är lokalt förankrad.
          </note>
          <note>
            Om den kommunala konsumentverksamheten skärs ner kan det bli
            svårt att leva upp till den konsumentpolitik som riksdagen i flera
            beslut ställt sig bakom. Det är en utveckling som måste motverkas.
          </note>
          <note>
            Som en utgångspunkt för diskussionen om vilka åtgärder som är
            påkallade vill jag göra en kort redovisning av det faktiska läget
            i kommunerna.
          </note>
          <note>
            Utvecklingen av den kommunala konsumentverksamheten har under
            många år haft hög prioritet inom konsumentpolitiken.
          </note>
          <note>
            Verksamheten har successivt byggts ut.
          </note>
          <note>
            I juli 1990 bedrevs konsumentpolitisk verksamhet i
          </note>
          <note>
            272 av landets 284 kommuner. Över 95 % av befolkningen hade tillgång
            till konsumentpolitisk verksamhet i sina hemkommuner. I 92 kommuner
            fanns konsumentnämnd eller särskilt konsumentutskott. Sammanlagt
            satsar kommunerna under år 1990 närmare 250
          </note>
          <note>
            årsarbetskrafter på konsumentverksamheten -- en ökning med 16
            från året innan. Den senaste statistiken från 1989 visar bl.a.
            att över 300 000
          </note>
          <note>
            konsumenter hade fått enskild rådgivning i kommunerna. Då var
            inte rådgivningen till föreningar, skolor och liknande medräknad.
            Ca
          </note>
          <note>
            90 000 reklamationer hanterades lokalt. Alltmer av resurserna
            används till förebyggande arbete.
          </note>
          <note>
            Mot den här bakgrunden menar jag att Elisabeth
          </note>
          <note>
            Persson ger en alldeles för negativ bild av den kommunala konsumentverksamheten.
            Aldrig tidigare har så många konsumenter fått så mycket kvalificerad
            hjälp. Rådgivningsinsatserna varierar visserligen mellan olika
            kommuner, men sammantaget nås många konsumenter, flera än vi någonsin
            skulle kunna nå med centrala insatser.
          </note>
          <note>
            Verksamheten har hittills utvecklats i rätt riktning.
          </note>
          <note>
            Den har i minskad utsträckning inriktats på förköpsrådgivning,
            medan budgetrådgivningen och den förebyggande verksamheten utökats.
            De stora problemen finns inte i den nuvarande verksamheten utan
            i den framtida utvecklingen.
          </note>
          <note>
            Under året har beslut om nedläggningar fattats i fyra kommuner.
            Ett tiotal kommuner därutöver kan beräknas lägga ner verksamheten
            fr.o.m. den
          </note>
          <note>
            1 januari 1991. I ytterligare femtontalet kommuner blir det av
            allt att döma resursnedskärningar vid samma tidpunkt. I fem kommuner
            föreslås nedläggning av konsumentnämnden. I två kommuner, Smedjebacken
            och Höör, tillkommer verksamhet. I nio kommuner väntas verksamheten
            få ökade resurser.
          </note>
          <note>
            Utvecklingstendensen är mycket oroande. Det är därför viktigare
            än någonsin att alla berörda parter stöttar verksamheten och bildar
            opinion för den.
          </note>
          <note>
            Det gäller inte minst alla riksdagsledamöter. Vi har stått enade
            i våra beslut om den kommunala konsumentverksamheten.
          </note>
          <note>
            Jag kommer före jul att ha överläggningar med myndigheter och
            organisationer som företräder konsumenterna samt med handeln och
            med
          </note>
          <note>
            Svenska kommunförbundet för att få ytterligare underlag för mina
            överväganden om vilka åtgärder som kan vidtas för att stötta den
            kommunala konsumentverksamheten.
          </note>
          <note>
            Konsumentverket stödjer den kommunala konsumentverksamheten med
            material, fortbildning och råd. Verket stödjer också de frivilliga
            organisationernas arbete. Verkets insatser ökar i betydelse i
            det läge som den kommunala konsumentverksamheten befinner sig
            i. Jag tänker föreslå regeringen att redan i budgetpropositionen
            lämna förslag som ökar verkets möjligheter att stötta verksamheten.
          </note>
          <note>
            När det gäller Inga-Britt Johanssons fråga om vilken beredskap
            regeringen har för att kunna sätta in åtgärder till stöd för de
            svagaste konsumentgrupperna menar jag att problemen egentligen
            inte är av den karaktären att regeringen behöver göra brandkårsutryckningar.
          </note>
          <note>
            Statsmakternas åtgärder måste främst inriktas på att rädda basen
            för den konsumentpolitiska verksamheten och återställa det som
            kanske oundvikligen tappas under 1991. Bl.a.
          </note>
          <note>
            samarbetsprojekt som långsiktigt stärker verksamheten är viktiga.
            Det är särskilt angeläget att ungdomar skyddas och engageras.
            Jag kommer genom barn- och ungdomsdelegationen att initiera projekt
            för ungdomar.
          </note>
          <note>
            Ett viktigt medel är, som Inga-Britt Johansson tar upp, opinionsbildning
            och informationskampanjer, och jag är positiv till att snabbt
            dra i gång sådana.
          </note>
          <note>
            Det finns okunnighet om och en föråldrad syn på vad konsumentverksamheten
            går ut på. Många tror att det bara rör sig om förköpsrådgivning
            och hjälp till starka konsumenter som själva kan lösa sina problem.
            Det gäller också att tydligt klargöra att kommunerna direkt kan
            tjäna på konsumentverksamheten, bl.a. genom minskade socialbidrag.
          </note>
          <note>
            I detta sammanhang kan jag nämna att det försöksprojekt som bedrivs
            av konsumentverket, socialstyrelsen och Svenska kommunförbundet
            om budget- och skuldrådgivning kommer att redovisas till regeringen
            före den 1 februari 1991. Sannolikt kan vi då sprida ytterligare
            kunskap om vinsterna med kommunal konsumentverksamhet.
          </note>
          <note>
            Men som jag ser det räcker det inte med informationskampanjer
            det gäller att hitta nya konstruktiva lösningar och att engagera
            de intressenter som har ett ansvar. Fortsatt stöd till ideella
            organisationer för att stimulera och stärka konsumenternas möjligheter
            att agera när det gäller livsmedelspolitiska och hushållsekonomiska
            frågor är viktigt.
          </note>
          <note>
            Ulla Orring tar speciellt upp reklamationsfrågorna och vilka
            åtgärder jag ämnar vidta med hänsyn till att ärendetillströmningen
            till allmänna reklamationsnämnden förväntas öka. Jag är inte säker
            på att det som nu händer i kommunerna leder till en kraftig ökning
            av ärendetillströmningen.
          </note>
          <note>
            Men givetvis måste organisationen vara förberedd.
          </note>
          <note>
            Regeringen avser att återkomma till denna fråga i budgetpropositionen.
          </note>
          <note>
            Elisabeth Persson har frågat mig om jag har för avsikt att agera
            för att få bättre balans mellan satsningarna på reklam och resurserna
            för rådgivning till konsumenterna.
          </note>
          <note>
            Det är inte lätt att vara konsument i dagens samhälle där reklamens
            makt är stor och utbudet av varor och tjänster bara ökar. Åtgärder
            som rör kommersiell påverkan har under många år varit centrala
            i konsumentpolitiken. Mina bedömningar är att den ökade internationaliseringen,
            utvecklingen av nya medier m.m. kommer att öka kommersialiseringen
            i samhället och köppressen på enskilda konsumenter. Särskilt barn
            och unga blir utsatta. Vi måste ha en tidsenlig och kraftfull
            lagstiftning, vi måste stötta konsumenterna så att de gör väl
            avvägda val och vi måste satsa på barn och ungdom via skolan.
            Detta ligger inom ramen för den konsumentpolitik regeringen driver.
          </note>
          <note>
            Slutligen vill jag besvara Elisabeth Perssons fråga om jag har
            för avsikt att föreslå en höjning av skattesatsen på annan reklam
            än annonser för att använda pengarna till konsumentforskning och
            stöd till frivilliga konsumentorganisationer eller på annat sätt
            stärka konsumentrådgivningen.
          </note>
          <note>
            Det är regeringens ambition att inte öka skattetrycket ytterligare.
            Det statsfinansiella läget är, som vi alla är medvetna om, ansträngt
            och utrymmet för reformer är begränsat. Att lägga en skatt på
            reklamen och öronmärka inkomsterna till ett visst ändamål rimmar
            dåligt med den hittills förda politiken att fördela statsmakternas
            gemensamma resurser mellan olika angelägna åtgärder. Jag vill
            också påminna Elisabeth Persson om att statsmakterna under 1990
            avsevärt förstärkt resurserna både för konsumentforskning och
            stöd till konsumentorganisationer.
          </note>
          <note type="speaker">
            Anf. 13 INGA-BRITT JOHANSSON (s):
          </note>
          <note>
            Herr talman! Jag ber att få tacka konsumentministern för svaret.
            Det var ett både positivt och mindre positivt svar. Det låter
            väldigt bra att det kommer förslag om insatser i budgetpropositionen
            och att samarbetet med andra organ som verkar i rätt riktning
            skall stärkas.
          </note>
          <note>
            Jag är tydligen mer orolig än ministern inför vad som kommer
            att hända omedelbart efter nyår, om de aviserade nedläggningarna
            och neddragningarna då sker. Det är i en del stora kommuner som
            man funderar på att lägga ned verksamheten. I t.ex.
          </note>
          <note>
            Jönköpings län blir det, såvitt jag förstår, nästan ingenting
            kvar om alla kommuner beslutar enligt de förslag som är kända.
            I Blekinge län befinner man sig i en liknande situation.
          </note>
          <note>
            En stor grupp låginkomsttagare kommer förmodligen att behöva
            hjälp med budgetrådgivning för att kunna lägga om sin ekonomi
            efter skatteomläggningen. Vart skall dessa ta vägen? Socialtjänsten
            har naturligtvis vissa skyldigheter, men jag tror inte att den
            kommer att prioritera sökande som ännu inte hamnat i någon socialhjälpssituation.
            Dessa människor kan i vart fall inte vänta till halvårsskiftet.
            Vart skall reklamationerna efter julhandeln ta vägen? Jag läste
            om en kommun -- jag tror att det var
          </note>
          <note>
            Kungälv -- där man hade bestämt att kommunjuristen skulle ta
            hand om reklamationsfrågor och all rådgivning som har med konsumenträtt
            att göra. Det beslutet visar att man inte har en aning om vad
            frågan gäller. Jag har en känsla av att kommunjuristerna ändå
            har så mycket att göra att de inte har en chans att klara av även
            de frågorna.
          </note>
          <note>
            Tanken bakom min fråga om en stor kampanj är att möjligen skulle
            kunna få någon kommun att ta sitt förnuft till fånga innan det
            är alldeles försent. Jag har ingen information om hur det har
            gått i de tolv kommuner där det har funnits förslag om nedläggningar.
            Förmodligen kan man, även om man har fattat beslut, genom omprioriteringar
            i sina budgeteringar klara konsumentverket och ändra besluten
            om de har gått i fel riktning.
          </note>
          <note>
            I Konsumentekot för någon vecka sedan sade det moderata kommunalrådet
            i Täby att så länge riksdagen inte har beslutat om en lag är det
            bara strunt vad man anser. Det visar vilken åsikt man har på vissa
            håll om den här verksamheten. De har verkligen tid att ändra sig
            eftersom de har satt sitt nedläggningsdatum till senast den 31
            december
          </note>
          <note>
            1991.
          </note>
          <note>
            Tyvärr är han inte ensam om åsikten. Jag anser att uttalandet
            visar att regering och riksdag måste sända ut ännu klarare och
            tydligare signaler om allvaret med den här frågan. En informationskampanj
            skulle troligen också kunna få människor som funderar på att starta
            eller gå med i en konsumentrörelse att äntligen komma i gång.
            Jag håller med om att vi behöver en folkrörelse som tar sig an
            konsumentfrågorna.
          </note>
          <note>
            Man kan dock inte bygga upp en ny rörelse på kort tid. Tyvärr
            tror jag inte längre att de gamla etablerade har lust och ork
            att ta itu med frågan.
          </note>
          <note>
            Det trodde jag för några år sedan.
          </note>
          <note>
            Organisationen med konsumentombud på arbetsplatserna kommer förmodligen
            att självdö på alla dessa orter i brist på näring när de inte
            har konsumentvägledarna att stödja sig emot och samråda med.
          </note>
          <note>
            Det finns ett antal riksdagsledamöter som är ute och propagerar
            för alla sorters konsumentverksamhet och som diskuterar med sina
            hemmapolitiker och även når resultat. Tyvärr är det inte tillräckligt
            många. Även i denna församling finns det människor som har samma
            uppfattning om konsumentpolitiken som den
          </note>
          <note>
            Margót Wallström själv nämnde i sitt svar, som tror att det handlar
            om förköpsrådgivning och hjälp till redan starka konsumenter.
            Jag tror tyvärr att det finns sådana åsikter i regeringen också.
          </note>
          <note>
            Kampanjer behövs på alla håll. Sätt i gång? Såvitt jag förstår
            blir det inga problem med att få med
          </note>
          <note>
            Kommunförbundet och inte heller konsumentverket. Jag anmäler
            mig på stående fot som frivillig.
          </note>
          <note type="speaker">
            Anf. 14 ELISABETH PERSSON (v):
          </note>
          <note>
            Herr talman! Jag vill tacka statsrådet Wallström för svaret på
            interpellationen. Av svaret framgår ett stort intresse för konsumentverksamheten,
            vilket jag är mycket glad för. Jag är emellertid tyvärr tvingad
            att korrigera Margot Wallström på ett par punkter.
          </note>
          <note>
            Det finns inte konsumentpolitisk verksamhet i alla kommuner.
            Det är vi överens om. Ett stort problem är emellertid den stora
            variationen i verksamheten mellan kommunerna. Det finns inget
            som reglerar hur verksamheten skall se ut, hur stor omfattning
            den skall ha osv.
          </note>
          <note>
            Jag måste tyvärr upprepa vad jag sade i våras när vi diskuterade
            konsumentpolitiken här i kammaren och vad jag också sade året
            dessförinnan. I alltför många kommuner förstår man av någon anledning
            inte vikten av verksamheten eller har inte ekonomiska möjligheter
            att satsa på ny verksamhet. Vem som helst som är intresserad kan
            konstatera de stora ojämlikheterna.
          </note>
          <note>
            I somras hade jag tillfälle att både besöka och per telefon tala
            med konsumentrådgivare i olika kommuner. Tyvärr fick jag en ganska
            negativ bild av hur det fungerar. Jag möttes bl.a. av följande
            repliker. ''Jaha, den där tjänsten, vi har en tjänst som konsumentrådgivare
            men den har varit obesatt de senaste åren.'' I en annan kommun
            sade man:
          </note>
          <note>
            ''Nej, vi har ingen sådan verksamhet. Vi tycker inte att vi behöver
            det här. Om det är någon som frågar brukar vi hänvisa till grannkommunen.''
            En konsumentvägledare som jag mötte sade: ''Jag har haft det här
            som en halvtidstjänst, men i nästa vecka går jag över till annan
            verksamhet. Jag tror inte att man kommer att tillsätta någon efter
            mig.''
          </note>
          <note>
            Flera kommuner finns med i statistiken över de kommuner som har
            konsumentvägledning, men sanningen bakom fasaden kan vara att
            någon socialsekreterare har 25 % av sin tjänst avsedd för konsumentverksamhet.
            På detta skall man klara kommuner med 40 000-50 000 invånare,
            den rådgivning och vägledning som de behöver. I en grannkommun
            till Stockholm ser det ut på det sättet. Tyvärr är det mycket
            vanligt. Det förekommer runt om i landet.
          </note>
          <note>
            Genom min rundresa och rundringning hittade jag förstås också
            en mängd entusiaster, konsumentvägledare som bara beklagade att
            de inte hade ännu mer resurser. De bedriver verksamhet och hade
            kommit underfund med hur mycket de verkligen skulle kunna göra.
            De sade att de skulle kunna göra mycket mer, de skulle kunna gå
            ut och satsa mer på förebyggande verksamhet, ta kontakt med skolor,
            jobba mer med skolsanering osv. Men de prisade ändå sin kommunfullmäktige
            som stöttade verksamheten.
          </note>
          <note>
            En rad kommuner har lagt ned sina konsumentnämnder. Utan en egen
            nämnd får konsumentfrågorna mycket sämre status, hävdar många
            konsumentvägledare. Under 80-talet lär ett trettiotal konsumentnämnder
            ha försvunnit i landet. I den beräkningen finns inte de senaste
            nedläggningarna med. Samtidigt måste man också säga att några
            nya nämnder har tillkommit.
          </note>
          <note>
            På många håll bakas konsumentfrågorna ihop med andra frågor i
            nämnder som spänner över flera områden eller helt enkelt avförs
            från kommunstyrelsernas intresseområden.
          </note>
          <note>
            I en artikel i Kommun-Aktuellt förra hösten uttalade sig en avdelningsdirektör
            på konsumentverket. Han sade att kunskapen om konsumentfrågor
            hos politiker ute i landet rent allmänt är liten. Eftersom området
            är relativt nytt och oetablerat behövs ett kraftfullt politiskt
            stöd.
          </note>
          <note>
            Han menade också att konsumentfrågorna lätt drunknar i alla andra
            frågor.
          </note>
          <note>
            Vi är nog ganska överens om att läget är så. Vi i riksdagen talar
            om lokala konsumentmyndigheters arbetsuppgifter. Det kan låta
            betryggande, men är i själva verket ett tal om luftslott. Huruvida
            det skall finnas lokala konsumentmyndigheter eller ej avgör nämligen
            kommunerna själva. Ingenting kan tvinga dem att se till att myndigheten
            eller verksamheten existerar.
          </note>
          <note>
            Inga-Britt Johansson var också inne på detta. Så länge det inte
            finns någon lag som reglerar dessa frågor kan man i stort sett
            göra hur man vill eller så som man anser sig ha råd att göra i
            kommunerna.
          </note>
          <note>
            En intressant detalj som jag har stött på är att alla, från ledarskribenter,
            människor ute på gatan och till riksdagsledamöter, som inte är
            insatta i frågan, utgår ifrån att det finns en naturlig koppling
            och ett direkt samband mellan konsumentverket och den kommunala
            konsumentvägledningen. Man tror att konsumentvägledarna är konsumentverkets
            personal ute på orten. Detta kanske är en hake som vi skulle kunna
            diskutera vidare när det gäller att hitta åtgärder för fortsatt
            verksamhet.
          </note>
          <note type="speaker">
            Anf. 15 ULLA ORRING (fp):
          </note>
          <note>
            Herr talman! Jag tackar också för svaret på interpellationen
            om konsumentpolitiken. Det här är inte någon ny fråga, utan det
            är en fråga som ständigt aktualiseras.
          </note>
          <note>
            Jag noterar att statsrådet uttrycker oro och uppgivenhet för
            det uppkomna läget beträffande den lokala konsumentvägledningen.
            Jag vill understryka att det är mycket alarmerande när fjorton
            kommuner lägger ned verksamheten och ytterligare ett femtontal
            planerar nedskärningar.
          </note>
          <note>
            Jag har under minst ett tjugotal år aktivt arbetat med de konsumentpolitiska
            frågorna och med den målsättningen att varje kommun skall inrätta
            en konsumentvägledning. I min hemstad Umeå lades konsumentvägledningen
            ned. Men förra torsdagen fick jag vara med när den öppnades på
            nytt. Det lönar sig alltså att försöka påverka. Men det känns
            som om vi nu håller på att vrida klockan tillbaka, och detta under
            en socialdemokratisk regering.
          </note>
          <note>
            Vi kan se dagens hushåll som en organisation bestående av en
            eller flera medlemmar som är starkt beroende av omgivningen och
            samspelet med marknaden. Hushållen strävar efter att på bästa
            sätt förse hushållsmedlemmarna med bostad, mat, kläder, vila och
            rekreation. De resurser som hushållen har är arbetskraft, pengar
            och kunskap.
          </note>
          <note>
            Men hur skall hushållens strävanden tillgodoses, och hur skall
            man optimalt täcka behoven. Det är i detta sammanhang de konsumentpolitiska
            insatserna skall träda in och underlätta för hushållen. Folkpartiet
            liberalerna anser att konsumenten skall vara korrekt informerad,
            kunna välja mellan olika varor och kunna framföra klagomål. Detta
            anser vi vara rimliga krav att ställa dels på producenterna, dels
            på en minimilagstiftning, dels på myndigheter och andra instanser
            som finns i samhället för att tillvarata konsumentens intressen.
          </note>
          <note>
            Med den uppsjö av varor som finns på marknaden fordras att konsumenten
            är välinformerad eller att hon eller han kan vända sig till en
            instans som opartiskt kan medverka vid denna rådgivning.
          </note>
          <note>
            Spörsmålet med konsumentvägledning är ännu mer aktuellt inte
            minst med tanke på behovet av den hushållsekonomiska rådgivningen.
            Vi har i vårt land nära 270 000 hushåll som inte klarar sin budget
            utan måste få socialhjälp. Sedan 1982 har detta antal ökat med
            40 000, från 230 000 till 270 000, trots att vi under dessa år
            har haft en högkonjunktur.
          </note>
          <note>
            Vi går med expressfart mot en lågkonjunktur, och arbetslösheten
            stiger. Vem kan hjälpa dessa hushåll och andra tillkommande komma
            på grön kvist, och vem tar ansvaret för budgetrådgivningen när
            konsumentvägledningen försvinner? Kommer konsumenterna att lämnas
            utan hjälp?
          </note>
          <note>
            Statsrådet säger att utvecklingstendensen är mycket oroande.
            Jag vill inte tala om utveckling, utan här rör det sig om ren
            och skär avveckling. Är det därför inte nödvändigt att landets
            konsumentminister ordentligt engagerar sig för den lokala konsumentvägledningen?
          </note>
          <note>
            Nu säger statsrådet att hon före jul skall överlägga med myndigheter
            och Kommunförbundet för att få fram underlag för överväganden.
            Ja, det är kort om tid. Det brinner i buskarna. Kommunernas budgetar
            är redan fastställda i stort. Redan i höstas borde landets konsumentminister
            ha tagit dessa initiativ. Det fanns redan i krispaketet signaler
            om åtstramning och åtgärder som påverkar de svenska hushållen
            och kommunerna. Varför lågprioriterar regeringen konsumentpolitiken?
          </note>
          <note>
            På socialdemokraternas kongress debatterades öppettiderna i handeln,
            men varför debatterades inte mer djupgående inriktningen av konsumentpolitikens
            betydelse?
          </note>
          <note>
            Konsumentverksamhet lönar sig inte bara för konsumenten utan
            för hela samhället.
          </note>
          <note>
            På folkpartiets landsmöte för några veckor sedan fastställdes
            ett konsumentpolitiskt program. Vi i folkpartiet anser att det
            kan vara svårt för konsumenten att överblicka marknadens utbud.
          </note>
          <note>
            Konsumenten kan inte ha överblick över alla varors kvalitet och
            egenskaper. Med marknadsekonomi vill vi skapa valfrihet och ge
            konsumenterna en stark ställning. Det är ju konsumenterna som
            styr produktionen genom sina köpbeslut, men konsumenterna måste
            också ha möjlighet till rådgivning. Därför, fru statsråd, uttalade
            folkpartiet liberalerna att en lokalt förankrad konsumentvägledning
            bör finnas i varje kommun.
          </note>
          <note>
            Är det också statsrådets uppfattning? Utan den lokalt förankrade
            konsumentvägledningen reduceras de centrala insatserna från konsumentverket
            och når inte ut i landet.
          </note>
          <note>
            Konsumentpolitiken blir därmed tandlös.
          </note>
          <note>
            Anf. 16 Statsrådet MARGOT WALLSTRÖM
          </note>
          <note>
            (s):
          </note>
          <note>
            Herr talman! Man kan naturligtvis rasa, gråta och skrika högt
            över utvecklingen, eller avvecklingen av verksamheter, i många
            kommuner. Men det är naturligtvis inte kommunpolitikerna hjälpta
            av. Jag kan förstå hur läget är för många kommuner som har mycket
            ont om pengar just nu och skall få ihop en budget. Då är det naturligtvis
            inte bara vi som är engagerade i konsumentpolitiska frågor som
            kan hävda att våra frågor är av förebyggande natur och att det
            gäller att satsa på just dem. Det kan man säga om väldigt många
            olika verksamheter i kommunerna och hävda att de skall ha pengar.
            Men för kommunpolitikerna handlar det om att få fram pengar nu
            och att klara kommande budget, få summorna att gå ihop.
          </note>
          <note>
            Men jag hoppas verkligen att ni inte har uppfattat det som att
            jag är uppgiven. Det är tvärtom. Jag menar att politikerna inte
            är hjälpta av att man skriker högt, rasar eller gråter. De är
            hjälpta av att vi diskuterar konstruktiva förslag för att rädda
            denna verksamhet och för att garantera att det finns en bas för
            konsumentverksamheten och konsumentpolitiken i fortsättningen
            också ute i kommunerna. Det är min bestämda uppfattning att det
            måste se ut på det sättet.
          </note>
          <note>
            Jag tror att Ulla Orring är mycket väl medveten om det ironiska
            i att det faktiskt till största delen är vi socialdemokrater som
            har kämpat för dessa frågor men som också i en svår ekonomisk
            situation får uppleva att vi tvingas skära både på detta område
            och på andra områden där det kan kännas som om det handlar om
            hjärtefrågor.
          </note>
          <note>
            Jag har för det första bestämt mig för att försöka ge en balanserad
            bild och föe att inte skrika att det är panik eller kris i konsumentverksamheten,
            eftersom det inte är det. Vi måste hjälpas åt att beskriva bilden
            på ett korrekt sätt.
          </note>
          <note>
            För det andra har jag bestämt mig för att diskutera konstruktiva
            förslag och ge hjälp till de eldsjälar som finns ute i kommunerna
            -- dessa oroar jag mig över, eftersom många av dem är mycket bekymrade
            just nu och känner det som händer som ett personligt nederlag
            -- och också till de kommunpolitiker som gärna vill värna den
            här verksamheten och som också är beredda att diskutera nya vägar
            för att garantera den. Vi får väl alla ta på oss ansvaret för
            att vi kanske inte har klarat av att ge kommunpolitikerna tillräckligt
            med kunskaper om effekterna av olika konsumentpolitiska förslag
            och åtgärder så att vi kan motivera satsningar på dessa verksamheter.
            Jag menar att det nu handlar om att välja strategi på lång sikt.
            Det handlar inte bara om brandkårsutryckningar, utan det handlar
            om att bestämma sig för hur man skall arbeta med dessa frågor
            i framtiden och att redan nu försöka hitta de rätta vägarna. Om
            man skall stifta en lag, om man i riksdagen tror att det är det
            riktiga sättet att komma till rätta med denna fråga, måste man
            också skicka med pengar. Vi kan ju inte lagstifta fram verksamheten
            utan att garantera resurser till den.
          </note>
          <note>
            Just nu vet ju även ni i folkpartiet hur det ekonomiska läget
            i landet är. Därför måste vi komma fram till en rad olika insatser.
            I det sammanhanget måste vi hjälpas åt. Det gäller då såväl konsumentpolitiker
            och organisationer som olika verk och myndigheter. Vad jag först
            och främst har att göra är att jag måste försöka få en korrekt
            bild av verkligheten. Sedan gäller det att börja diskutera olika
            åtgärder. Jag har absolut samma ambition som Inga-Britt Johansson.
            Det handlar alltså om att skydda de svaga och utsatta.
          </note>
          <note>
            Vidare menar jag att vi behöver få en bred information om vad
            som är nödvändigt.
          </note>
          <note>
            När det gäller detta med nya organisationer kan man säga att
            dessa redan är ett faktum. De här organisationerna finns alltså
            redan. Vidare har regeringen faktiskt förstärkt de ekonomiska
            resurserna både vad gäller konsumentforskning och stöd till nya
            konsumentorganisationer och vad gäller utbildning och de internationella
            frågorna.
          </note>
          <note>
            Regeringen har således alls inte ambitionen att dra ned här.
            I stället måste vi rikta oss till kommunerna.
          </note>
          <note>
            Både Ulla Orring och jag får väl tala med våra partikamrater.
            Det gäller ju att garantera en långsiktig positiv utveckling beträffande
            konsumentfrågorna.
          </note>
          <note type="speaker">
            Anf. 17 INGA-BRITT JOHANSSON (s):
          </note>
          <note>
            Herr talman! Jag håller med konsumentministern om att det är
            verkningslöst att stifta en lag utan att så att säga skicka med
            pengar. Sedan vill jag framhålla att vi när vi fattade det senaste
            beslutet faktiskt var en överens här i riksdagen om att det inte
            var aktuellt med lagstiftning. Det här skulle kommunerna sköta
            ändå. Men på något sätt har vi inte klarat av att övertyga kommunerna
            om nyttan med och nödvändigheten av en konsumentvägledning.
          </note>
          <note>
            Jag vill också framhålla att hur stor verksamheten är på papperet
            -- sett till antalet tjänstemän -- avgör inte heller hur den verksamhet
            blir som bedrivs.
          </note>
          <note>
            Det är bara att titta på verksamheten i en del kommuner, där
            man kanske bara har en halvtidsarbetande eller en ensam tjänsteman.
            Men om det bara är rätt person och om man har politikernas stöd
            när det gäller att prioritera verksamheten, kan man faktiskt med
            de timmar som står till förfogande ha en alldeles utmärkt och
            bred verksamhet. Det handlar alltså i stället om att utnyttja
            de möjligheter som finns att samarbeta med olika grupper. Genom
            samarbete med pensionärsorganisationer, konsumentombud på arbetsplatserna,
            skolan eller socialtjänsten blir det möjligt att ha en mycket
            bred och omfattande verksamhet.
          </note>
          <note>
            I min omedelbara närhet nere i Göteborg kan jag peka på ett exempel
            i det sammanhanget. Det gäller Härryda kommun. Där har man en
            halvtidsarbetande som möter långt fler människor än andra gör
            i de kommuner där konsumentvägledarna enbart får ägna sig åt skuldsanering.
            Det är ju en uppgift som kan ta hur mycket tid som helst i anspråk.
            Antalet tjänstemän är alltså inte avgörande. Huvudsaken är att
            det över huvud taget finns någon.
          </note>
          <note>
            Tydligen, Margot Wallström, är vi inte överens om hur allvarligt
            läget kommer att vara efter den 1
          </note>
          <note>
            januari nästa år. Jag hänvisar till vad som sägs i ett pressmeddelande
            från konsumentverket. Axel
          </note>
          <note>
            Edling säger: Läget är alarmerande. Att avskaffa konsumentvägledningen
            är ett dråpslag mot verksamheten.
          </note>
          <note>
            Det måste innebära att man även på konsumentverket känner oro
            inför utvecklingen nu direkt. Budgetpropositionen får ju inget
            genomslag förrän efter halvårsskiftet. Dessutom träder kommunernas
            budget i kraft vid halvårsskiftet.
          </note>
          <note>
            Under ett halvår kan det alltså hända mycket allvarliga saker
            med tanke på de svagaste konsumenterna.
          </note>
          <note type="speaker">
            Anf. 18 ELISABETH PERSSON (v):
          </note>
          <note>
            Herr talman! Jag har i min interpellation lyft fram skillnaden
            mellan satsningar som görs i vårt samhälle på olika verksamheter.
            Jag har pekat på vad reklam, annonsering, marknadsföring osv.
          </note>
          <note>
            kostar, och på den punkten är vi överens. 20--30
          </note>
          <note>
            miljarder omsätts årligen. Däremot har jag inte något konkret
            material i form av siffror att peka på när det gäller kostnaderna
            för den lokala konsumentvägledningen sammantaget. Men alla förstår
            att skillnaderna är alldeles för stora i det sammanhanget.
          </note>
          <note>
            För att ytterligare belysa detta har jag ett par frågor: Vad
            skulle hända om reklamskatten höjdes med 1 %? Vilka resurser skulle
            man då kunna frigöra för satsningar på lokal konsumentvägledning?
          </note>
          <note>
            Margot Wallström svarar: ''Att lägga en skatt på reklamen och
            öronmärka inkomsterna till ett visst ändamål rimmar dåligt med
            den hittills förda politiken att fördela statsmakternas gemensamma
            resurser mellan olika angelägna åtgärder.''
          </note>
          <note>
            Men vi har ju redan en reklamskatt. För närvarande rör det sig
            om 11 %, och annonsskatten är 4 %. Men reklamen i reklamkanalerna
            i TV
          </note>
          <note>
            beskattas över huvud taget inte. Också när det gäller arbetsgivaravgiften
            finns det öronmärkta pengar. Ett visst antal procent betalas till
            olika verksamheter. I och för sig har vi alltså redan det här
            finansieringssystemet, dvs. att ta ut skatt på någonting för att
            sedan lägga pengarna på en speciell verksamhet.
          </note>
          <note>
            Reklamskatten är, som sagt, 11 %. Men att den procentsatsen skall
            gälla för evigt är inget av Gud givet. Det har funnits fluktuationer
            under årtionden, eller sedan reklamskatten infördes.
          </note>
          <note>
            Ibland har det således varit högre procentsatser och ibland lägre.
          </note>
          <note>
            Jag håller med om att man, om lagar stiftas, också måste skicka
            med pengar. Det är synd att statsrådet
          </note>
          <note>
            Margot Wallström inte var med här i onsdags, då vi beslutade
            om samarbetsavtal, som skulle vara en kommunal verksamhet och
            som det skulle vara obligatoriskt för kommunerna att erbjuda människor.
            Jag var, tyvärr, den enda som då pekade på detta förhållande.
            Det är på samma sätt med konsumentvägledningen: när det inte finns
            pengar, blir det nedskärningar. Jag vill alltså framhålla att
            det är viktigt att skicka med pengar i detta avseende. Jag har
            tyvärr inte fått något gehör för mina synpunkter. Jag tycker att
            vad jag här har nämnt är ett paradexempel på vad som händer när
            vi stiftar lagar utan att se till att kommunerna har möjlighet
            att leva upp till dessa.
          </note>
          <note>
            På något sätt handlar detta ändå om pengar. Men hur det hela
            skall finansieras vet inte jag. Jag tycker emellertid att en reklamskatt
            i förhållande till konsumentvägledningen är en intressant sak.
            Det går kanske att den vägen komma fram till en möjlighet att
            få loss litet resurser för den här verksamheten.
          </note>
          <note type="speaker">
            Anf. 19 ULLA ORRING (fp):
          </note>
          <note>
            Herr talman! Statsrådet Margot Wallström tar väl ändå i litet
            grand när hon säger att det ju bara är socialdemokraterna som
            har engagerat sig för konsumentpolitiken. Liberalerna har varit
            mycket pådrivande.
          </note>
          <note>
            1986 fastslog riksdagen riktlinjerna för konsumentpolitiken.
            Alla partier var då överens om att en snabb utbyggnad av den lokala
            konsumentverksamheten skulle komma till stånd.
          </note>
          <note>
            Vi i folkpartiet tillhörde faktiskt dem som hårdast drev på i
            den här frågan. Liksom övriga partier har vi också sagt att det
            inte skall lagstiftas om detta.
          </note>
          <note>
            Det beslut som fattades var grundat på en utredningen Hushållning
            och välfärd. Både jag och
          </note>
          <note>
            Inga-Britt Johansson medverkade i utredningen.
          </note>
          <note>
            Under sittande utredning kom dock regeringen med ett förslag,
            som blev ett dråpslag. Den regionala hemkonsulentverksamheten
            skulle läggas ned. Socialdemokraterna har på det sättet urgröpt
            målet vad gäller den aktiva konsumentpolitiken. Jag skall inte
            anklaga Margot
          </note>
          <note>
            Wallström för detta, eftersom det här hände före hennes tid som
            statsråd. Jag har bara presenterat fakta.
          </note>
          <note>
            Jag återkommer i frågan om den lokala konsumentvägledningen.
            Jag anser att denna är synnerligen nödvändig, särskilt i nuläget.
            Vi har ju kommit överens om en skatteomläggning, som innebär att
            människor får mera pengar i handen.
          </note>
          <note>
            Men då blir det ännu viktigare att man kan hushålla, och i det
            sammanhanget gör konsumentvägledarna en storartad insats. Någon
            gång borde de här arma människorna, som sliter med sina arbetsuppgifter
            och har för litet resurser och för många konsumenter som kräver
            deras medverkan, få ett erkännande. Jag har inte sett att regeringen
            på något sätt, och inte heller konsumentministern, har tagit upp
            de här frågorna i form av konferenser eller att man har medverkat
            till att stötta den lokala konsumentverksamheten.
          </note>
          <note>
            Ett konstruktivt förslag är att ständigt vara igång och påpeka
            behoven av den här rådgivningen ute i kommunerna.
          </note>
          <note>
            Till sist vill jag fråga: Allmänna reklamationsnämnden kommer
            att få en ökad tillströmning av ärenden, vem skall klara reklamationshanteringen
            då konsumentvägledningen läggs ned i så många kommuner? Är statsrådet
            beredd att se till att allmänna reklamationsnämnden får mer resurser?
          </note>
          <note>
            Det diskuterade vi under förra budgetåret, inte minst för att
            banktjänsterna har tagit väldigt mycket tid.
          </note>
          <note>
            Anf. 20 Statsrådet MARGOT WALLSTRÖM
          </note>
          <note>
            (s):
          </note>
          <note>
            Herr talman! Måhända är detta delvis en fråga om ordval och roller.
            Jag arbetar naturligtvis tillsammans med konsumentverket och har
            redan fått situationen beskriven för mig vid en träff med konsumentverket,
            och jag skall ha ytterligare överläggningar med konsumentverket
            och allmänna reklamationsnämnden. Jag ser hur allvarligt läget
            är. Helt klart är att om man genomför alla de här nedskärningarna
            och nedläggningarna, är vi tillbaka ungefär 1986 års nivå. Det
            är naturligtvis inte bra. För att jag nu säger att man inte skriker,
            gråter och rasar skall ni inte tro att jag inte ser allvarligt
            på utvecklingen. I
          </note>
          <note>
            det avseendet har nog konsumentverket och jag samma uppfattning.
          </note>
          <note>
            Det som skiljer oss politiker från andra är att vi alltid ser
            att det här går att påverka. Det är inget som är ödesbestämt,
            och det är inte naturkrafter som styr, utan det kan vi själva
            göra. Vi kan försöka hitta konstruktiva lösningar på problemet.
          </note>
          <note>
            Det är riktigt som Inga-Britt Johansson säger att man inte alltid
            kan mäta i antal tjänster eller om det finns en konsumentnämnd
            eller inte. Man måste gå djupare än så i materialet och uppgifterna
            för att se hur verksamheten ser ut och vad konsumenterna kan förvänta
            sig för service och hjälp. Det är en mycket stor volym av kontakter
            och ärenden ute i kommunerna. Jag har också fått ta del av väldigt
            många spännande projekt, som jag gör allt för att vi skall stötta
            på olika sätt. Som jag nämnde i mitt svar diskuterar vi nu hur
            vi skall jobba med barn och ungdomar för att stärka deras roll
            som konsumenter.
          </note>
          <note>
            Jag kan tycka att det är en mycket sympatisk tanke att öronmärka
            vissa pengar. Det verkar så enkelt att säga, att om vi bara kunde
            höja skatterna, så . . .
          </note>
          <note>
            Men här handlar det om att användningen av pengarna inte skall
            öronmärkas. Det är inte en metod som vi har använt oss av. Det
            är helt enkelt inte realistiskt att föra fram det kravet nu.
          </note>
          <note>
            Som jag sade kommer jag att träffa allmänna reklamationsnämnden
            inom kort, och regeringen avser att återkomma till frågan i budgetpropositionen.
          </note>
          <note type="speaker">
            Anf. 21 INGA-BRITT JOHANSSON (s):
          </note>
          <note>
            Herr talman! Jag håller med statsrådet om skattemedel inte skall
            öronmärkas. Så många olika saker är angelägna, och därför måste
            även den här delen vägas in i en diskussion om vart statens skattemedel
            skall gå.
          </note>
          <note>
            Dessutom tycker jag att vi litet grand talar emot oss själva
            om vi säger att vi behöver ta ut en särskild, öronmärkt skatt
            för att klara den kommunala konsumentvägledningen. Ett av våra
            argument är ju att den här verksamheten lönar sig. Den betalar
            sig själv ute i kommunerna om man gör rätt satsning. Hushållen
            får bättre ekonomi, och det behövs mindre socialhjälp.
          </note>
          <note>
            Tror vi på detta är det fråga om att kunna övertyga kommunalpolitikerna
            om att det är så. Helst skall man kunna bevisa för dem att det
            är så här. Då är det inte fråga om att behöva sticka till dem
            en slant.
          </note>
          <note>
            Där menar jag att vi kan göra en snabb insats.
          </note>
          <note>
            Förmodligen kommer de själva, om de förstår argumenten, att se
            det ganska snart. Man slopar en verksamhet och helt plötsligt
            blir en annan verksamhet dyrare. Dess värre är det, framför allt
            i de stora kommunerna, vattentäta skott mellan olika verksamheter,
            därför tar det förmodligen lång tid innan de verkligen upptäcker
            förändringen.
          </note>
          <note>
            Tror de inte på konsumentverksamhet är det inte ens säkert att
            de anar sambandet.
          </note>
          <note>
            Ulla Orring tog upp hemkonsulentverksamheten, som togs bort från
            länsstyrelserna i mitten av 80-
          </note>
          <note>
            talet. Det är riktigt att den verksamheten togs bort under tiden
            utredningen pågick. Men redan då hade den kommunala konsumentverksamheten
            börjat byggas ut på ett sådant sätt att vi ansåg att mer nytta
            gjordes där än hemkonsulenterna någon gång kunde göra. Det är
            fortfarande min uppfattning. Det hade inte varit någon lösning
            på det här problemet att behålla hemkonsulenterna på länsstyrelserna.
            Det är kommunerna som behöver konsumentvägledningen.
          </note>
          <note type="speaker">
            Anf. 22 ELISABETH PERSSON (v):
          </note>
          <note>
            Herr talman! Tyvärr kommer vi nu till den springande punkten.
            Vi måste se sanningen i vitögat och erkänna att konsumentvägledningen
            kostar pengar. Då backar ni. Jag hoppas ändå, när vi skall diskutera
            detta i lagutskottet fram på vårkanten, att jag då åtminstone
            har folkpartiet med mig då det gäller att inse vikten av den lokala
            konsumentvägledningen. Jag måste tyvärr säga att jag har känt
            mig ganska ensam de här två åren, när vi har pratat om kommunal
            eller regional konsumentverksamhet. Jag har inte känt att jag
            har haft särskilt stort stöd från andra partier. Men jag hoppas
            att det efter den här diskussionen skall bli bättre.
          </note>
          <note>
            Jag har använt siffror och procentsatser och pratat i kronor
            för att visa vilken storleksordning det rör sig om i pengar. 20--30
            miljarder kronor satsas för att få konsumenterna att köpa varor.
            Motkraften mätt i pengar är betydligt mindre. Jag vill inte på
            något vis framhärda i förslaget att vi måste höja reklamskatten.
            Men jag ville visa att med 1 %
          </note>
          <note>
            ökning av reklamskatten skulle vi få loss 150
          </note>
          <note>
            miljoner nya kronor som på olika sätt skulle kunna användas för
            att stödja konsumentverksamheten.
          </note>
          <note>
            Jag tänker inte med en åsnas envishet hålla fast vid att detta
            är den enda lösningen, men visst kostar det pengar att stötta
            denna verksamhet eller att starta ny verksamhet. Jag kan mycket
            väl tänka mig en annan lösning som inte kopplas till reklamskatten.
          </note>
          <note>
            Men jag ville med detta visa vad det rör sig om för storleksordning.
            Man kan stötta verksamheten, men det krävs ekonomi. Konsumentverket
            kan behöva mer resurser för att kunna ge gratis kurser till konsumentvägledarna
            på orten.
          </note>
          <note>
            Vi har i andra sammanhang från vänsterpartiet pekat på att konsumentforskningen
            måste få en högre status. Vi har föreslagit att man skulle inrätta
            en konsumentinstitution vid något av våra universitet, förslagsvis
            en temainstitution med proffessur i ämnet. Där skulle man från
            olika håll kunna ta upp och sammanställa den mängd forskning och
            kunskap som i alla fall finns runt om i landet, men som inte har
            status av egen verksamhet. Det finns en rad möjligheter att på
            lång sikt stödja konsumentverksamheten och konsumenterna.
          </note>
          <note>
            De här föreslagna åtgärderna som jag talar om löser naturligtvis
            inte det akuta problemet inför årets nedläggningar. Men jag tror
            att vi måste gå på två ben, dels rädda vad som räddas kan, dels
            tillsammans verka för att denna verksamhet på lång sikt får leva
            kvar. Det lönar sig i längden. Jag tror att vi allihop är helt
            överens om det. Men för att verksamheten över huvud taget skall
            finnas, måste det till fräscha resurser från början.
          </note>
          <note type="speaker">
            Anf. 23 ULLA ORRING (fp):
          </note>
          <note>
            Herr talman! Efter statsrådets senaste inlägg tvivlar jag inte
            på den goda viljan -- jag tror att den finns hos statsrådet. Men
            det räcker inte med den goda viljan hos statsrådet -- det måste
            vara en angelägenhet för hela regeringen att sprida kunskap om
            nyttan av en aktiv konsumentpolitik och om att det finns en konsumentvägledning
            ute i kommunerna.
          </note>
          <note>
            Vi är här i riksdagen mycket bra på att fatta beslut och stifta
            lagar, men uppföljningen av besluten är urdålig, vill jag påstå.
            Jag riktar en uppmaning till alla riksdagsledamöter att själva
            ta reda på hur läget är i deras egna kommuner och engagera sig
            i den här frågan. Samhällsnyttan av konsumentpolitiken är mycket
            stor, men eftersom varje sektor räknar sina inkomster och utgifter
            struntar man i att se på helhetsbilden, och jag tror att det är
            till skada. Navet, motorn, för konsumentpolitiken är den lokala
            rådgivningen.
          </note>
          <note>
            Det hjälper inte att det finns ett konsumentverk i
          </note>
          <note>
            Stockholm -- det här måste ut till kommunerna.
          </note>
          <note>
            Jag tar vad som har sagts i den här diskussionen av notan och
            tolkar det så att statsrådet nu kommer att sätta in ordentliga
            åtgärder för att föra upp konsumentpolitiken på dagordningen.
            Alla kan inte åka till Stockholm för att få sin rådgivning.
          </note>
          <note>
            När det gäller hemkonsulenterna vill jag säga till
          </note>
          <note>
            Inga-Britt Johansson att det hade varit jättebra om de hade funnits
            kvar. De hade stor kunskap -- de hade kunnat hjälpa till ute i
            länen.
          </note>
          <note>
            Till sist vill jag säga till Elisabeth Persson att folkpartiet
            verkligen har drivit konsumentfrågorna i lagutskottet. Däremot
            har vi sagt att om vi skall lagstifta om en konsumentvägledning
            måste det också finnas pengar att skicka med. Vi vill inte sätta
            oss på kommunerna i den här situationen. Däremot måste man uppmuntra
            och påtala behovet av konsumentvägledning. Den måste finnas. Vi
            måste ge de människor ute i kommunerna som jobbar med de här frågorna
            råg i ryggen, så att de står på sig och talar om att den här verksamheten
            gör nytta.
          </note>
          <note>
            Anf. 24 Statsrådet MARGOT WALLSTRÖM
          </note>
          <note>
            (s):
          </note>
          <note>
            Herr talman! Jag har bara ytterligare en sakupplysning att lämna,
            och det är att regeringen i direktiven till konsumentverket, som
            ju skall göra en fördjupad anslagsframställning, har begärt just
            det som Ulla Orring ber om, nämligen att vi skall få en bild av
            hur uppföljningen skall ske. Det gäller både resultat och framtidsanalys.
            Det har konsumentverket alltså redan i uppgift att göra.
          </note>
          <note>
            Det är mycket viktigt att göra just en uppföljning.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1990/91:104 om bostadsrättsförenings
            stämmobeslut
          </note>
          <note>
            Anf. 25 Bostadsminister ULF LÖNNQVIST
          </note>
          <note>
            (s):
          </note>
          <note>
            Herr talman! Siw Persson har frågat mig:
          </note>
          <note>
            1. hur jag vill förklara rätten för t.ex. Riksbyggen att inlägga
            veto mot ett stämmobeslut i en bostadsrättsförening, när föreningen
            vill avyttra fast egendom eller träda i likvidation, samt
          </note>
          <note>
            2. hur jag vill förklara att en bostadsrättsförening inom Riksbyggen
            är skyldig att sluta avtal med enbart Riksbyggen om biträde med
            förvaltningen av föreningens hus.
          </note>
          <note>
            Som Siw Persson konstaterar i sin interpellation är ett förslag
            till ny bostadsrättslag nu föremål för lagrådets granskning. En
            proposition avses bli överlämnad till riksdagen när denna granskning
            är avslutad.
          </note>
          <note>
            Det är något ovanligt att detaljer i en ännu inte avlämnad proposition
            diskuteras i riksdagen. Jag har dock valt att likväl besvara de
            sakfrågor interpellanten tar upp, även om det inte är avgjort
            att propositionen i varje detalj ges samma utformning som lagrådsremissen.
          </note>
          <note>
            Det är riktigt som Siw Persson konstaterar att några ändringar
            i förhållande till nuläget inte föreslås i lagrådsremissen när
            det gäller föreningarnas möjligheter att ställa upp särskilda
            villkor för att stadgeändringar som beslutas av föreningsstämman
            skall vara giltiga. Ett sådant villkor för stadgeändring kan vara
            att ändringen skall godkännas av någon utomstående, t.ex. en huvudorganisation.
            Villkor av detta slag, som också är medgivna enligt lagen om ekonomiska
            föreningar, är vanliga i kooperativa organisationer.
          </note>
          <note>
            Det kan motiveras av den kooperativa samverkan mellan olika organisationsled,
            som vid bostadsrättsföreningens bildande utgjort förutsättningen
            för dess verksamhet.
          </note>
          <note>
            Givetvis får en huvudorganisations inflytande över de anslutna
            bostadsrättsföreningarnas stadgar inte innebära att organisationen
            ställer upp villkor som strider mot tvingade rätt eller som är
            oskäliga mot bostadsrättsföreningen eller dess medlemmar. Om föreningen
            eller medlemmarna anser att villkoren i stadgarna inte uppfyller
            dessa krav, kan de prövas i domstol. Det är också så att länsstyrelsen
            redan vid registreringen av föreningens stadgar skall pröva om
            stadgarna står i överensstämmelse med lag.
          </note>
          <note>
            Jag anser inte att jag bör kommentera sådana stadgebestämmelser
            som beslutats inom
          </note>
          <note>
            Riksbyggen eller inom andra organisationer för bostadsrättsföreningar.
            Jag utgår dock ifrån att organisationerna på ett ansvarsfullt
            sätt hanterar relationen till de anslutna bostadsrättsföreningarna
            och inte ställer upp några otillåtna villkor.
          </note>
          <note type="speaker">
            Anf. 26 SIW PERSSON (fp):
          </note>
          <note>
            Herr talman! Tack för svaret, bostadsministern!
          </note>
          <note>
            Det står i svaret att ministern anser att villkoren inte får
            vara oskäliga mot bostadsrättsföreningen eller dess medlemmar.
            Jag skall återkomma till det.
          </note>
          <note>
            Ministern säger också att om villkoren inte uppfyller dessa krav
            skall föreningen eller dess medlemmar gå till domstol. Det kan
            väl ändå inte vara meningen att lagen skall vara så skriven att
            föreningarna måste gå till domstol för att få villkoren prövade?
            Jag är förvånad över att ministern på det sättet uppmanar ett
            stort antal föreningar att gå till de redan belastade domstolarna.
          </note>
          <note>
            Bostadsministern säger också att stadgarna prövas av länsstyrelsen.
            För det första ser länsstyrelsen aldrig avtalen mellan bostadsrättsföreningen
            och en kooperativ organisation och kan alltså inte bedöma dem.
            För det andra: Om länsstyrelsen i ett län har sett t.ex. stadgarna
            hos Riksbyggen är jag förvånad över att man godkänt dem. Man gör
            kanske då en fin vid tolkning av 62 § i lagen, där det heter:
            Är för giltighet av beslut enligt denna paragraf ytterligare villkor
            bestämt i stadgarna gäller även de.
          </note>
          <note>
            De ytterligare villkoren kan innebära bl.a.
          </note>
          <note>
            följande. Bostadsrättsföreningen tillsätter en styrelse, som
            har hela det ekonomiska ansvaret.
          </note>
          <note>
            Riksbyggen, som inte har någon form av ansvar, kan enligt 49
            § på stämman lägga in veto mot allt vad styrelsen föreslår, utan
            att ha någon form av ansvar. Styrelsen har det ekonomiska ansvaret,
            kan straffas enligt lag och kan få betala skadestånd, men den
            har alltså inte möjlighet att på stämman få i genom sina förslag
            helt, utan en kooperativ organisation kan inlägga sitt veto.
          </note>
          <note>
            När det gäller 48 § om förvaltningen står det i
          </note>
          <note>
            Riksbyggens stadgar att föreningen genom särskilt avtal skall
            uppdra åt Riksbyggen att biträda föreningen i fråga om förvaltningen.
            Jag har ett praktiskt exempel på ett detaljerat avtal med 21
          </note>
          <note>
            sidor om hur det skall gå till.
          </note>
          <note>
            När en bostadsrättsförenings styrelse vill upphäva avtalet med
            den kooperativa organisationen om förvaltningen, tillämpas 49
            §, och Riksbyggen lägger in sitt veto. Det är alltså ett mycket
            effektivt sätt att göra som man vill. Detta är allvarliga saker.
          </note>
          <note>
            Låt mig berätta något som hände i samband med årets fastighetstaxering.
            Myndigheterna tolkade då lagstiftningen så, att man inte skulle
            acceptera vetorätt för någon kooperativ organisation. I den kommun
            det gällde medger detaljplanen att bostadsrättslägenheter avyttras
            som enskilda hus.
          </note>
          <note>
            När det gäller enskilda lägenheter är alltså taxeringsvärdet
            dubbelt så högt som för bostadsrättslägenheter. Här medgav inte
            den kooperativa organisationen någon avyttring av lägenheterna
            och inlade sitt veto. Trots att bostadsrättsinnehavaren måste
            betala det dubbla taxeringsvärdet för enskilda hus, så får han
            alltså inte köpa därför att Riksbyggen inlägger veto. Här kommer
            den enskilde bostadsrättsinnehavaren i kläm.
          </note>
          <note>
            Ett annat exempel: Inom den här bostadsrättsföreningen finns
            det nybyggda fastigheter och dessutom en gammal fastighet som
            har renoverats på sådant sätt att det finns mycket att säga om
            det. Bostadsrättsinnehavarna har inte fått påverka detta, men
            de får vara med och betala kostnaderna. I det konkreta fallet
            får de betala 600
          </note>
          <note>
            kr. extra på sin månadshyra för att bekosta de reparationer som
            gjorts i den här fastigheten.
          </note>
          <note>
            Bostadsrättsinnehavarna vill avyttra denna fastighet, för de
            anser att den inte är räntabel. Men den kooperativa organisationen
            inlägger ännu en gång sitt veto.
          </note>
          <note>
            Jag har alltså med flera konkreta exempel visat på de absurda
            konsekvenserna av att en kooperativ organisation kan lägga in
            veto mot en bostadsrättsförenings beslut utan att i någon form
            ha de ekonomiska problemen. Detta kan väl ändå inte vara riktigt,
            bostadsministern.
          </note>
          <note>
            Anf. 27 Bostadsminister ULF LÖNNQVIST
          </note>
          <note>
            (s):
          </note>
          <note>
            Herr talman! Enligt lagen om enskilda föreningar finns alltså
            möjlighet till den sorts speciella villkor som vi har talat om
            här.
          </note>
          <note>
            När det gäller frågan om det är rimligt eller orimligt har jag
            hänvisat till att om en förening finner att sådana villkor som
            förknippats med huvudorganisation eller annan utomstående är orimliga,
            så har man möjlighet att få detta prövat i domstol. Det innebär
            naturligtvis inte, Siw Persson, att man springer dit med vartenda
            ärende, utan det är alltså när man finner att det är någonting
            som är orimligt ur föreningens synpunkt som man har möjlighet
            att få det prövat.
          </note>
          <note>
            Sedan får väl Siw Persson som sagt återkomma till detta, när
            hon ser vad propositionen kommer att innehålla i dessa sakfrågor.
            Då har Siw Persson sin möjlighet att väcka motion, och då får
            vi anledning att återkomma till den här diskussionen.
          </note>
          <note type="speaker">
            Anf. 28 SIW PERSSON (fp):
          </note>
          <note>
            Herr talman! Jag är som sagt mycket förvånad över att ministern
            försvarar en tolkning av den här lagstiftningen som ger en kooperativ
            organisation möjlighet att utan att ha något ekonomiskt ansvar
            gå in och styra över en bostadsrättsförening på det här sättet.
          </note>
          <note>
            Jag förstår att ministern inte vill ge någon ytterligare kommentar
            till detta, och jag vill säga, herr talman, att jag ser fram emot
            den proposition som skall komma. Den kommer tydligen inte att
            innebära några större ändringar, men jag hoppas verkligen att
            det då blir en bred diskussion som syftar till -- och ger som
            resultat -- att vi får en sådan lagstiftning att de som sitter
            i en bostadsförenings styrelse, de som har det ekonomiska ansvaret,
            de som får stå till svars inför lagen och får betala skadestånd,
            till alla delar skall ha möjlighet att påverka sin situation.
            Så är det inte i dag, ministern.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            På förslag av andre vice talmannen beslöt kammaren kl. 10.45
            att ajournera förhandlingarna till kl. 11.15.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 11.15.
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Propositionen
          </note>
          <note>
            1990/91:64 Yttrandefrihetsgrundlag m.m.
          </note>
          <note>
            Skatteutskottets betänkande
          </note>
          <note>
            1990/91:SkU8 Upphävande av lagen om dubbelbeskattningsavtal mellan
            Sverige och Tyska
          </note>
          <note>
            Demokratiska Republiken m.m.
          </note>
          <note>
            Justitieutskottets betänkanden
          </note>
          <note>
            1990/91:JuU8 Delgivningsfrågor
          </note>
          <note>
            1990/91:JuU9 Tilläggsbudget I
          </note>
          <note>
            Utrikesutskottets betänkanden
          </note>
          <note>
            1990/91:UU8 Sverige och den västeuropeiska integrationen
          </note>
          <note>
            1990/91:UU11 Sanktioner i fråga om Irak och
          </note>
          <note>
            Kuwait
          </note>
          <note>
            Jordbruksutskottets betänkanden
          </note>
          <note>
            1990/91:JoU15 Åtgärder mot miljöfarliga blybatterier
          </note>
          <note>
            1990/91:JoU16 Miljöprojekt Göteborg
          </note>
          <note>
            1990/91:JoU19 Tilläggsbudget I
          </note>
          <note>
            Näringsutskottets betänkanden
          </note>
          <note>
            1990/91:NU12 Statliga företag
          </note>
          <note>
            1990/91:NU17 Tilläggsbudget I
          </note>
          <note>
            6 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 6 december
          </note>
          <note type="speaker">
            1990/91:291 av Berit Oscarsson (s) till kommunikationsministern
            om kommunikationerna i Bergslagen:
          </note>
          <note>
            Förhandlingarna mellan statens transportråd och
          </note>
          <note>
            SJ för 1991/92 har resulterat i förslag att inte upphandla trafik
            på järnvägslinjen Gävle--
          </note>
          <note>
            Avesta/Krylbo, Fagersta, Skinnskatteberg,
          </note>
          <note>
            Örebro.
          </note>
          <note>
            För att klara den nödvändiga trafiken anser jag att
          </note>
          <note>
            HELA transportsystemet på järnväg i regionen måste ses över.
          </note>
          <note>
            Är kommunikationsministern beredd att medverka -- och i så fall
            på vilket sätt -- till okonventionella lösningar för att bibehålla
            de för människorna nödvändiga kommunikationerna i
          </note>
          <note>
            Bergslagen?
          </note>
          <note>
            den 7 december
          </note>
          <note type="speaker">
            1990/91:292 av Erling Bager (fp) till bostadsministern om en
            ny fastighetsförvärvslag:
          </note>
          <note>
            Enligt uppgift i massmedia från en socialdemokratisk riksdagsledamot,
            har socialdemoktraterna dragit tillbaka planerna på att införa
            en ny fastighetsförvärvslag. Om detta är korrekt så är det glädjande
            -- en sådan lag skulle kunna slå hårt mot de boende inte minst
            i skärgårdssamhällen på västkusten. Folkpartiet liberalerna har
            också bestämt motarbetat planerna på införandet av en förvärvslag.
          </note>
          <note>
            Uppgiften i massmedia har dock varit mycket svår att få bekräftad.
            I riksdagens bostadsutskott har inte heller några nya signaler
            presenterats från socialdemokraterna om att man planerar att stoppa
            planerna på en fastighetsförvärvslag. Eftersom denna fråga har
            fått stort utrymme i media och berör många småhusägare är det
            angeläget med ett klargörande från regeringen.
          </note>
          <note>
            Med anledning av ovanstående vill jag ställa följande fråga:
          </note>
          <note>
            Avser regeringen att stoppa planerna på att införa en ny fastighetsförvärvslag?
          </note>
          <note type="speaker">
            1990/91:293 av Annika Åhnberg (v) till jordbruksministern om
            den svenska lodjursstammen:
          </note>
          <note>
            ''En skugga i gryningen, en rörelse i skogsglänta, nu syns där
            inget, var det våra sista skogars vilda katt, en lo?''
          </note>
          <note>
            Oroväckande rapporter under året från bl.a.
          </note>
          <note>
            naturvårdsverkets naturbevakare indikerar att antalet lodjur
            har minskat och närmar sig en nivå där stammen ej kan fortplanta
            sig. Inventeringarna av lodjurets utbredning och status är dock
            föråldrade eller ofullständiga. Lo är utrotad i södra
          </note>
          <note>
            Sverige och tecken tyder nu på att stammen står nära utrotning
            i bl.a. Norrbotten. Antalet lodjur är nu kanske nere i 200 individer.
            Bernkonventionen som Sverige undertecknat och berömmer sig om
            att följa, betecknar lodjuret som speciellt skyddsvärt.
          </note>
          <note>
            Detta borde bl.a. leda till totalförbud för jakt på lo men allmän
            jakt på lo tillåts. Europarådet är oroat över denna hantering
            av lodjursstammen.
          </note>
          <note>
            Den ekonomiska skada lodjur vållar är liten. Dess värde som en
            del av vår fauna är stort.
          </note>
          <note>
            Naturvårdsverket m.fl. arbetar nu med ett förslag om att ta fram
            nya ersättningsregler för rovdjursslagna bytesdjur som grundas
            på antalet rovdjur i ett område. Detta förslag kan förbättra lodjurets
            möjligheter att överleva i vissa områden men även jaktförbud och
            andra åtgärder krävs om
          </note>
          <note>
            Sverige ska ha en lodjursstam:
          </note>
          <note>
            Vilka åtgärder tänker regeringen vidta för att
          </note>
          <note>
            Sverige skall kunna hysa en lodjursstam som motsvarar landets
            möjligheter?
          </note>
          <note type="speaker">
            1990/91:294 av Maggi Mikaelsson (v) till kommunikationsministern
            om investeringarna i infrastruktur:
          </note>
          <note>
            Regeringen har anvisat ett anslag på 5 miljarder kronor för investeringar
            i infrastruktur. Vid trafikutskottets behandling av anslaget konstaterades
            att regeringens förslag var oklart formulerat och regeringen fick
            riksdagens uppdrag att återkomma med förslag till medelsanvisning
            och närmare preciseringar.
          </note>
          <note>
            Riksdagen ansåg att pengarna skulle användas för att möjliggöra
            bl.a. tidigareläggning av infrastrukturinvesteringar i stomjärnvägar,
            länsjärnvägar och kollektivtrafikanläggningar.
          </note>
          <note>
            I Västerbotten är behovet av investeringar i länsjärnvägen mellan
            Storuman och Hällnäs akut.
          </note>
          <note>
            Jag vill därför fråga kommunikationsministern:
          </note>
          <note>
            -- När tänker regeringen återkomma med förslaget om infrastrukturfonden?
          </note>
          <note>
            1990/91:295 av Annika Åhnberg (v) till statsrådet
          </note>
          <note>
            Margot Wallström om åtgärder för att stärka konsumenternas intressen:
          </note>
          <note>
            Nu, mer än någonsin ställs vi inför omfattande förändringar,
            som kommer att påverka oss som konsumenter. Skattereformen, ny
            livsmedelspolitik och sänkta gränsskydd, är några av dessa viktiga
            förändringar. Vid en internationell jämförelse framstår Sverige
            som efterblivet när det gäller konsumentpolitik.
          </note>
          <note>
            Det är framför allt genom de konsumentorganisationer som nu växer
            fram som konsumentintresset kan hävdas. Men då behövs det ekonomiska
            resurser för resor och samarbete internationellt. Det behövs möjligheter
            att bygga ett gemensamt kansli för samordning. Det behövs resurser
            för att ordna konferenser och seminarier kring viktiga konsumentfrågor.
            De två miljoner som anslagits (tack vare en motion från vänsterpartiet)
            kan bara vara en mycket liten inledning på mycket mer omfattande
            åtgärder.
          </note>
          <note>
            Och det brådskar, vi är redan sent ute. Jag vill därför fråga
            statsrådet Wallström:
          </note>
          <note>
            Vilka åtgärder avser regeringen vidta för att stärka konsumenternas
            möjligheter att hävda sina intressen?
          </note>
          <note>
            1990/91:296 av Annika Åhnberg (v) till statsrådet
          </note>
          <note>
            Lena Hjelm-Wallén om stöd till Indien för utvecklande av miljövänlig
            frysteknik:
          </note>
          <note>
            Ozonskiktet i atmosfären skyddar biosfären från den skadliga
            delen av strålningen från solen, i huvudsak UV-strålningen. UV-strålningen
            orsakar bl.a. vissa former av cancer, bl.a. hudcancer.
          </note>
          <note>
            Ljushyade människor är särskilt känsliga. Ozon är en mycket reaktiv
            molekyl som lätt förstörs i kemiska reaktioner med andra ämnen.
            Det reagerar bl.a. med klor. Vissa klorföreningar, bl.a.
          </note>
          <note>
            freoner, har tyvärr förmåga att sakta men effektivt stiga upp
            till ozonskiktet och där reagera med ozonmolekylerna. Ozonskiktet
            skadas mest och först över polerna. Denna process utgör ett allvarligt
            hot mot hela ozonskiktet och dess skyddande funktion. Freoner
            frisläpps mest från kylapparatur.
          </note>
          <note>
            Sverige har tagit beslut på att avveckla freonanvändningen och
            försöker nu ta fram ersättningsmedel (teknik) och metoder för
            att destruera befintliga freonapparater. Indien står nu i begrepp
            att kraftigt öka användningen av kylskåp, vilket är ett välkommet
            utvecklingsteg -- inte minst sett ur kvinnors synpunkt -- men
            tyvärr med freonteknik. Sverige har ett ansvar som högteknologiskt
            och rikt land att bidra till Indiens möjligheter att använda miljövänlig
            teknik. Sverige har också -- som ett land nära en pol -- ett särskilt
            intresse av att ozonskiktet förblir intakt.
          </note>
          <note>
            Vilka speciella insatser tänker regeringen vidta för att stödja
            Indien i utvecklingen av miljövänlig frysteknik?
          </note>
          <note>
            1990/91:297 av Annika Åhnberg (v) till statsrådet
          </note>
          <note>
            Lena Hjelm-Wallén om nationalparken i Costa
          </note>
          <note>
            Rica:
          </note>
          <note>
            Costa Ricas första nationalpark på spetsen av halvön Puntarenas
            hotas av brist på kapital till dess skötsel och skydd. Nationalparkschefen
            har i dagarna besökt Sverige för att förmå biståndsmyndigheterna
            att trygga parkens fortsatta existens.
          </note>
          <note>
            Parken, vars vegetation är en blandning av regnskog och en torrare
            typ av tropisk regnskog är till ytan mindre, men är färskvattenreservoar
            för
          </note>
          <note>
            1 500 människor och hyser ett okänt antal hotade arter. Denna
            typ regnskog tillhör jordens mest hotade biotoper.
          </note>
          <note>
            På många håll i världen betraktas skyddsvärda områden som består
            av små arealer som inte tillräckligt intressanta för att satsa
            på och bevara.
          </note>
          <note>
            Den senaste naturvårdskunskapen och forskningen visar dock att
            även skyddsvärda mindre områden är minst lika värdefulla att bevara
            som större.
          </note>
          <note>
            Norden har här också ett speciellt ansvar eftersom nationalparkens
            grundare var skandinaver.
          </note>
          <note>
            Vad ämnar regeringen göra för att säkra denna nationalpark i
            Costa Rica?
          </note>
          <note type="speaker">
            1990/91:298 av Åsa Domeij (mp) till miljöministern om kadmium:
          </note>
          <note>
            Kadmium hör till de allra giftigaste metallerna som sprids i
            naturen. Kadmiumhalterna har stigit kraftigt i både åkermark och
            gröda till följd av användning av fosforgödsel som innehåller
            kadmium. Kadmiumförbrukningen ökar starkt eftersom användningen
            av Ni/Cd-batterier ökar.
          </note>
          <note>
            1979 förbjöds användning av kadmium för ytbehandling, som stabilisator
            och som färgämne.
          </note>
          <note>
            Sedan dess har åtskilliga dispenser givits.
          </note>
          <note>
            Kemikalieinspektionens begränsningsuppdrag innehåller inget om
            kadmium utan hänvisar bara till
          </note>
          <note>
            Miljöavgiftsutredningen.
          </note>
          <note>
            Vad tänker regeringen göra för att avveckla användningen av kadmium?
          </note>
          <note type="speaker">
            1990/91:299 av Roy Ottosson (mp) till industriministern om beskattningen
            av fossila bränslen:
          </note>
          <note>
            För närvarande är fossila bränslen som används för elproduktion
            befriade från såväl energiskatt som koldioxidskatt. Detta missförhållande
            har påpekats av flera statliga utredningar, nu senast i
          </note>
          <note>
            Miljöprojekt Sundsvall-Timrå (SOU 1990:102).
          </note>
          <note>
            Miljöavgiftsutredningen (SOU 1989:83) föreslog ett omfattande
            bidragssystem för biobränsle och kraftvärme i ett försök att kompensera
            för de snedvridningar som den brist orsakar.
          </note>
          <note>
            Med anledning av detta vill jag ställa följande fråga till energiministern:
          </note>
          <note>
            Avser regeringen införa likvärdig beskattning av fossila bränslen
            oavsett till vilket ändamål bränslet förbränns?
          </note>
          <note type="speaker">
            1990/91:300 av Hans Leghammar (mp) till miljöministern om kvalitetsnormer
            för vatten och luft:
          </note>
          <note>
            Lantbruksnämnden i Hallands län hade den 4/12 en miljödag med
            bl.a. en genomgång av möjligheterna att uppnå riksdagens mål om
            att reducera kväveoxidutsläppen med 30 % till 1995 med utgångspunkt
            ifrån vad det var 1980.
          </note>
          <note>
            Inte helt oväntat har man konstaterat att det t.o.m.
          </note>
          <note>
            kommer att bli svårt att ens komma ner till 1980 års nivå före
            år 2000.
          </note>
          <note>
            Miljöpartiet de gröna har vid ett flertal tillfällen kritiserat
            dagens lagsiftning för att den inte ens klarar av att leva upp
            till de generella mål som riksdagen har fattat beslut om, och
            detta är extra anmärkningsvärt när vi faktiskt dessutom måste
            skärpa målen för att komma ner till vad naturen tål.
          </note>
          <note>
            Vårt förslag har hela tiden varit att man måste införa någon
            form av kvalitetsnormer för vatten och luft, för att myndigheterna
            skall få verksamma verktyg till sin hjälp att uppnå uppsatta och
            kommande mål.
          </note>
          <note>
            Jag har personligen också lagt en motion i år om att ett försök
            med sådan lagstiftning skall genomföras snarast i Laholmsbuktens
            avrinningsområde.
          </note>
          <note>
            Följderna av att vi inte har en sådan verksam lagstiftning syns
            dess värre tydligt i
          </note>
          <note>
            Laholmsbuktens vattenkvalitet.
          </note>
          <note>
            Hur vill miljöministern att länsstyrelserna och andra myndigheter
            skall uppnå riksdagens beslut om en 30 % utsläppsminskning av
            bl.a.
          </note>
          <note>
            kväveoxider om man inte inför försök eller permanent lagstiftning
            med kvalitetesnormer?
          </note>
          <note>
            1990/91:301 av Göthe Knutson (m) till statsrådet
          </note>
          <note>
            Erik Åsbrink om gränstullstationen i Hån:
          </note>
          <note>
            I oktober i år beslöt regeringen om en nybyggnation av gränstullstationen
            i Hån vid E 18 i Värmland. De nuvarande lokalerna är i undermåligt
            skick och otillräckliga. Byggstarten skulle enligt tidigare avsikt
            ske i dessa dagar. Något klartecken från regeringen tycks dock
            inte ha lämnats.
          </note>
          <note>
            När kommer statsrådet att ge klartecken till gränstullstationsbygget
            i Hån?
          </note>
          <note>
            1990/91:302 av Karl-Göran Biörsmark (fp) till statsrådet Göran
            Persson om statens skola för vuxna i Norrköping:
          </note>
          <note>
            Statens skola för vuxna, SSV, är en bra skolform för många som
            annars inte skulle ha någon möjlighet att studera. Det är en billig
            studieform som på ett praktiskt och ändamålsenligt sätt kan anpassas
            till elevernas personliga önskemål och behov.
          </note>
          <note>
            I Norrköping studerar i dag 10 000 elever på brevdistans och
            ca 1 600 elever i varvad undervisning från hela landet.
          </note>
          <note>
            Enligt tidningsuppgifter ämnar skolministern föreslå att SSV
            skall upphöra 1992.
          </note>
          <note>
            Hur skall de elever som i dag utbildas via Statens skola för
            vuxna i Norrköping i framtiden få utbildning?
          </note>
          <note type="speaker">
            1990/91:303 av Mariana Wallin (fp) till bostadsministern om förenklade
            regler om lån till småhus:
          </note>
          <note>
            Kostnaderna för bostadsbyggandet har varit under ständigt stigande.
            En av orsakerna till ökade kostnader har varit att reglerna för
            erhållande av bostadslån varit många och krångliga.
          </note>
          <note>
            1989 fattade riksdagen beslut om nya regler för lån till småhus.
            Resultatet blev en blankett för ansökan om lån till småhus som
            kom att omfatta 16 A4-sidor istället för 4 A4-sidor.
          </note>
          <note>
            De nya reglerna innebär ytterligare rutinarbete och kontroll
            för låneenheter och länsbostadsnämnder.
          </note>
          <note>
            Dessutom ökade kostnaden för låntagaren.
          </note>
          <note>
            Mot denna bakgrund vill jag fråga bostadsministern:
          </note>
          <note>
            Är bostadsministern beredd att vidta åtgärder för att förenkla
            regler för lån till småhus?
          </note>
          <note>
            7 § Kammaren åtskildes kl. 11.16.
          </note>
          <note>
            Förhandlingarna leddes av andre vice talmannen.
          </note>
        </div>
      </body>
    </text>
  </TEI>
</teiCorpus>
