<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--118</head>
          <docDate when="1991-05-24 00:00:00">1991-05-24 00:00:00</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 17 maj.
          </note>
          <note>
            2 § Svar på interpellation 1990/91:198 om AP-
          </note>
          <note>
            fondens rätt att köpa aktier
          </note>
          <note type="speaker">
            Anf. 1 Statsrådet ERIK ÅSBRINK (s):
          </note>
          <note>
            Fru talman! Anne Wibble har frågat mig om jag är beredd att dra
            tillbaka förslaget om AP-fondens förvaltning och om förstatligande
            av svenskt näringsliv främjar en god ekonomisk utveckling.
          </note>
          <note>
            Inledningsvis vill jag påpeka att regeringen ännu inte lämnat
            något förslag till riksdagen om en omorganisation av AP-fonden
            och förändring av dess placeringsregler. Den departementspromemoria
            som har utarbetats inom finansdepartementet ger emellertid en
            god bild av huvudlinjerna i ett förslag, som regeringen avser
            att senare föreslå riksdagen. Innan regeringen tar slutlig ställning
            skall promemorian remissbehandlas och remissvaren analyseras.
          </note>
          <note>
            Regeringen har inte heller föreslagit något förstatligande av
            svenskt näringsliv och avser inte heller att göra det. De erfarenheter
            som gjorts i många länder visar med all önskvärd tydlighet att
            ett statligt ägt näringsliv inte är till gagn för ett lands välstånd.
          </note>
          <note>
            Anne Wibble hävdar i sin interpellation att förslaget i finansdepartementets
            promemoria innebär att AP-fonden skall kunna köpa aktier i svenska
            företag för upp till 60 % av sitt kapital.
          </note>
          <note>
            Detta påstående tillsammans med Anne Wibbles två frågor visar
            på behovet av en något utförligare redovisning av vad förslaget
            faktiskt innebär och vilka motiv som ligger bakom förslaget.
          </note>
          <note>
            I dag förvaltas AP-fondens tillgångar av tio olika fondstyrelser.
            De tre första syrelserna, som har ett gemensamt kansli, förvaltar
            ca 90 % av de samlade fondmedlen. Dessa 90 % får huvudsakligen
            endast placeras i obligationer. Fjärde och femte fondstyrelsen,
            liksom de fem löntagarfondstyrelserna, får däremot i stort sett
            endast placera i aktier. Dessa sju senare fondstyrelser har var
            sitt kansli. Denna konstruktion är ett resultat av att organisationen
            har vuxit fram stegvis under en 30-årsperiod. Den är inte den
            bästa lösningen på hur förvaltningen av
          </note>
          <note>
            AP-fonden bör vara organiserad.
          </note>
          <note>
            Den nuvarande ordningen innebär att huvuddelen av pensionsmedlen
            placeras i obligationer med löptider, som i allmänhet inte är
            längre än fem år.
          </note>
          <note>
            En pensionsfond bör emellertid ha ett mer långsiktigt perspektiv
            än så. De pensionsavgifter, som inbetalas och placeras i dag,
            skall förräntas med tanke på pensionsutbetalningarna långt in
            på nästa sekel. Det är rimligt att AP-fondens medel i större utsträckning
            kan placeras så att denna långsiktighet tillgodoses, bl.a. genom
            köp av aktier i svenska eller utländska företag.
          </note>
          <note>
            Den nuvarande konstruktionen innebär också att fördelningen av
            AP-fondens medel mellan olika slag av tillgångar är låst, eftersom
            varje fondstyrelse i princip bara får placera i ett enda tillgångsslag.
            Det är därmed inte möjligt att flytta pensionsmedel till mer högavkastande
            tillgångar som aktier, när denna placeringsform är mer gynnsam.
          </note>
          <note>
            Under 1980-talet har stora förändringar skett på de finansiella
            marknaderna i Sverige. Snart sagt samtliga aktörer har fått eller
            är på väg att få en vidsträckt placeringsfrihet: banker, försäkringsbolag,
            fondkommissionärer, värdepappersfonder, allemansfonder, statliga
            bolag och affärsverk. Det är nästan bara AP-fondens placeringsregler
            som inte har anpassats till förändringarna.
          </note>
          <note>
            En modernisering av AP-fondens placeringsregler är viktig, inte
            bara för att fonden skall ha samma förutsättningar som försäkringsbolag
            och andra aktörer. Ändrade placeringsregler innebär också att
            avkastningen över en längre period kan höjas med 1--2 % per år.
            Detta motsvarar för närvarande
          </note>
          <note>
            4--8 miljarder kronor om året. En högre avkastning är viktig
            för pensionssystemet eftersom pensionsutgifterna i allt högre
            utsträckning har kommit att finansieras ur AP-fondens avkastning.
          </note>
          <note>
            År 1989 fick var femte ATP-pensionär sin pension från AP-fondens
            avkastning. Också de närmaste åren kommer med all säkerhet en
            del av avkastningen att behöva tas i anspråk för att täcka pensionsutbetalningarna.
            En högre avkastning på
          </note>
          <note>
            AP-fondens medel innebär dessutom att behovet av att höja ATP-avgiften
            kan dämpas.
          </note>
          <note>
            Anne Wibble hävdar att förslaget innebär att AP-
          </note>
          <note>
            fonden skulle få placera 60 % av sina tillgångar i svenska aktier.
            Så är inte fallet. Helt i enlighet med moderna principer för förmögenhetsförvaltning
            föreslås inte i promemorian någon detaljreglering av hur fondens
            placeringar skall göras. Detta innebär emellertid inte att fonden
            kommer att få möjlighet att genomföra vilka placeringar som helst.
            Förvaltningen av pensionsförmögenheten måste uppfylla tillfredsställande
            krav på riskspridning och säkerhet. Detta innebär att fonden inte
            kan koncentrera sina tillgångar till ett tillgångsslag. Bara genom
            att sprida placeringarna på obligationer, penningmarknadsinstrument,
            fastigheter och aktier i Sverige och utomlands erhålls en acceptabel
            riskhantering.
          </note>
          <note>
            Vidare skall, enligt förslaget, varje AP-fond få äga aktier motsvarande
            högst 5 % av rösterna i ett företag. Även denna regel sätter således
            gränser för hur mycket aktier i ett enskilt företag som en AP-
          </note>
          <note>
            fond kommer att köpa.
          </note>
          <note>
            I promemorian görs bedömningen att aktieandelen av tillgångarna
            på sikt kan förväntas öka från ca
          </note>
          <note>
            10 % i dag till högst 20--30 %.
          </note>
          <note>
            AP-fonden och dess fondstyrelser har hittills inte utnyttjats
            av statsmakterna för att styra näringslivet. Fondstyrelserna har
            uppträtt med stor integritet och kompetens. I det föreslagna systemet
            förstärks deras oberoende ytterligare.
          </note>
          <note>
            Förslaget innebär också en effektivisering av kapitalmarknaden.
            Första till tredje AP-
          </note>
          <note>
            fondstyrelserna bryts upp och mister därmed sin nuvarande dominerande
            ställning. Genom tillkomsten av flera oberoende aktörer på kapitalmarknaden
            med fria och likartade placeringsregler kommer konkurrensen och
            mångfalden att öka. Därmed förbättras också prisbildningen vilket
            är till gagn för alla.
          </note>
          <note>
            Sammantaget innebär förslaget att avkastningen på
          </note>
          <note>
            AP-fondens medel ökar och att den svenska kapitalmarknadens effektivitet
            förbättras.
          </note>
          <note type="speaker">
            Anf. 2 ANNE WIBBLE (fp):
          </note>
          <note>
            Fru talman! Jag ber att få tacka statsrådet Åsbrink för svaret.
          </note>
          <note>
            Jag har väckt interpellationen mot bakgrund av den promemoria
            som Erik Åsbrink refererade till och de många artiklar som han
            har skrivit angående förslaget att låta AP-fonder köpa aktier
            för hundratals miljarder kronor. När en statlig fond köper aktier
            i företag blir resultatet mera statligt ägande i näringslivet.
            Detta är socialisering.
          </note>
          <note>
            Statsrådet Åsbrink har emellertid insett att socialisering inte
            är en särskilt vinnande tanke.
          </note>
          <note>
            Därför har han lanserat sitt förslag under parollen
          </note>
          <note>
            ''Trygga pensioner''. Det låter otvivelaktigt mycket bättre.
            Det har bara en nackdel -- det är inte sant.
          </note>
          <note>
            Erik Åsbrinks argument i promemorian, och som han nu upprepar
            i svaret, är att det blir tryggare pensioner om AP-fonden får
            placera i aktier. De ger högra avkastning än räntebärande papper.
          </note>
          <note>
            Statsrådet säger att avkastningen kommer att behövas för att
            betala pensionerna. Det låter som om det inte skulle bli en förbättrad
            avkastning skulle pensionerna försämras i rask takt. Det låter
            förskräckligt, men är lyckligtvis inte sant.
          </note>
          <note>
            Det finns flera invändningar. Den första är att man kan ifrågasätta
            om aktier på lång sikt faktiskt ger bättre avkastning än obligationer.
            Det har t.ex.
          </note>
          <note>
            Börje Kragh gjort i en bilaga till pensionsberedningens betänkande.
            Den andra och viktigare invändningen är att pensionerna faktiskt
            inte betalas med AP-fondens avkastning. Det är nästan pinsamt
            att behöva tala om för Erik Åsbrink att pensionsutbetalningarna
            inte hänger ihop med vare sig AP-fondens storlek eller dess avkastning.
          </note>
          <note>
            Pensionerna beror av intjänanderegler och pensionspoäng. Ingen
            enda pensionär får högre pension om AP-fonden har bättre avkastning.
          </note>
          <note>
            Om det skulle vara som Erik Åsbrink påstår, borde pensionärerna
            ha tjänat grova pengar under 80-
          </note>
          <note>
            talet och fått högre pensioner när räntan på de räntebärande
            papperen har varit så hög. Nu när räntan sjunker skulle pensionärerna
            få sänkt pension. Men nu är det inte så. Kan statsrådet
          </note>
          <note>
            Åsbrink leta upp någon enda ATP-pensionär som har fått sin pension
            höjd eller sänkt i takt med att räntan har gått upp eller ned?
            Svaret är naturligtvis nej.
          </note>
          <note>
            Frågan om socialisering genom AP-fonden och dess aktieköp är
            faktiskt en mycket gammal tvistefråga.
          </note>
          <note>
            De tre senaste socialdemokratiska partiledarna har som statsministrar
            lovat att inte använda AP-
          </note>
          <note>
            fonden för socialisering. Tage Erlander lovade detta redan när
            AP-fonden skapades, för övrigt i en debatt med min far. Olof Palme
            lovade att löntagarfonderna var steget -- inte första steget på
            en ny socialiseringsvåg. Ingvar Carlsson upprepade detta löfte
            i december 1987. Man skulle inte ersätta löntagarfonderna med
            ''andra system av fonder med liknande syften''.
          </note>
          <note>
            Andra system av fonder med liknande syften är precis vad statsrådet
            Erik Åsbrink nu talar sig varm för.
          </note>
          <note>
            Nu är det AP-fonden som skall trygga pensionerna, dämpa lönebildningen,
            effektivisera kapitalmarknaden och öka sparandet -- jag vet inte
            allt. Det är exakt samma motiv som anfördes för löntagarfonderna.
          </note>
          <note>
            Min första fråga var om Erik Åsbrink var beredd att dra tillbaka
            det här förslaget om socialisering genom AP-fonden för att undvika
            en ny svekdebatt. Svaret blev nej. Statsrådet säger att regeringen
            tänker lägga fram ett sådant förslag.
          </note>
          <note>
            Däremot kommenterar han inte alls de tidigare löftena från Erlander,
            Palme och Carlsson, löften som nu sviks.
          </note>
          <note>
            Jag har på senare tid förstått att Erik Åsbrinks definition av
            svek skiljer sig från vanliga människors definition av svek. Åt
            detta är uppenbarligen inte mycket att göra. Men det vore kanske
            rakare att säga som det är: Dagens socialdemokrater struntar i
            vad gårdagens socialdemokrater lovade.
          </note>
          <note>
            Fru talman! Jag ställde en fråga till i min interpellation: Anser
            Erik Åsbrink att förstatligande och socialisering av svenskt näringsliv
            främjar en god ekonomisk utveckling?
          </note>
          <note>
            Erik Åsbrink svarar nej, och det är klokt. Jag citerar en utomordentlig
            mening: ''De erfarenheter som gjorts i många länder visar med
            all önskvärd tydlighet att ett statligt ägt näringsliv inte är
            till gagn för ett lands välstånd.'' Utmärkt! Jag instämmer i varje
            ord.
          </note>
          <note>
            Men -- när en statlig fond köper aktier i företagen, så ökar
            det statliga ägandet i näringslivet. Förslaget om aktieköp genom
            AP-fonden innebär alltså i praktiken mera förstatligande och mera
            socialisering. Och sedan säger Erik Åsbrink att det är dåligt.
            Jag måste då ställa ytterligare en fråga:
          </note>
          <note>
            Varför i all sin dar tänker regeringen lägga fram ett förslag
            som det ansvariga statsrådet tycker är dåligt?
          </note>
          <note>
            Den misstanke som infinner sig är att det finns något yttre eller
            inre tryck som tar över. I det här fallet kommer förslaget ursprungligen
            från LO. Jag vill fråga om det är hänsynen till LO som kräver
            att vissa typer av förslag läggs fram, vare sig Erik
          </note>
          <note>
            Åsbrink tycker att de är bra eller dåliga i sak.
          </note>
          <note type="speaker">
            Anf. 3 DANIEL TARSCHYS (fp):
          </note>
          <note>
            Fru talman! I en tid när det från Mongoliet,
          </note>
          <note>
            Moçambique, Albanien och Nicaragua inlöper nyheter om att man
            söker efter olika metoder att privatisera näringslivet, och när
            det i ungefär 150
          </note>
          <note>
            andra stater pågår liknande strävanden, så väcker det förstås
            ett visst uppseende att Sverige -- såvitt jag förstår helt ensamt
            i världen -- planerar en omfattande socialisering av näringslivet.
            Det ger anledning till en hel del frågor, som jag tycker att vi
            bör få svar på i den här debatten.
          </note>
          <note>
            Vi har ofta hört sägas från socialdemokratisk sida att det finns
            två olika sorters kapitalister, dels de goda, som exploaterar
            uppfinningar, bygger upp industrier och skapar sysselsättning,
            dels de onda --
          </note>
          <note>
            eller litet mer tvivelaktiga -- som ägnar sig åt spekulationer,
            börsklipp och placeringar. Nu förefaller det som om det också
            finns två sorters socialister. Jag för min del trodde att Erik
            Åsbrink tillhörde den första typen, som menade att vår framtida
            trygghet som pensionärer skall säkerställas genom en stark ekonomi,
            genom tillväxt i näringslivet. Det är helt enkelt nödvändigt,
            för att våra pensionslöften skall kunna infrias, att vi har en
            stark och växande ekonomi i framtiden. Detta har alla förnuftiga
            människor, även socialdemokrater som jag känner, hittills instämt
            i.
          </note>
          <note>
            Men nu verkar det efter regeringens senaste utspel som om det
            framför allt är börsklipp och placeringar som skall trygga framtidens
            pensioner.
          </note>
          <note>
            Det är precis den typ av aktiviteter som de här
          </note>
          <note>
            ''onda'' kapitalisterna beskyllts för som regeringen nu väljer
            som sin huvudstrategi för att se till att vi har pensioner i framtiden.
            Utttrycket finansvalp får en helt ny innebörd genom regeringens
            senaste utspel.
          </note>
          <note>
            Fru talman! När vi en gång i världen byggde upp pensionsfonderna,
            var syftet med dem inte bara att se till att det fanns en buffert
            för framtida pensionsutbetalningar i den mån tillväxten skulle
            svikta. Det var faktsikt också att se till att det fanns tillgång
            på kapital för en del viktiga saker som vi ville göra. Med hjälp
            av lågförräntande obligationer i AP-fonderna har vi t.ex. genomfört
            ett stort bostadsbyggande. Vi har också sett till att det funnits
            tillgång på pengar för staten, när staten har behövt låna. Man
            kan säga att dessa lågförräntande obligationer alltid har varit
            till fördel för bostadsbyggandet och också för staten.
          </note>
          <note>
            En undran som infinner sig, när nu Erik Åsbrink vill ''kursa''
            hela den här stocken av lågförräntande obligationer någonstans,
            är vem det är som skall ta över obligationerna. Hur påverkas finansieringen
            av vårt boende och av statsskulden av den operation som Erik Åsbrink
            förbereder? Jag tycker att den frågan i varje fall borde kräva
            seriösa reflexioner och kanske i bästa fall ett seriöst svar,
          </note>
          <note>
            Erik Åsbrink.
          </note>
          <note>
            En annan fråga är den som Anne Wibble touchade, nämligen frågan
            om avkastningen på obligationer resp. aktier. Som hon sade har
            Börje Kragh i en bilaga till pensionsberedningens betänkande konstaterat
            att ingen med säkerhet kan säga om aktier i längden ger högre
            avkastning än obligationer. Detta är alltså Börje Kraghs uppfattning.
            Erik Åsbrink har uppenbarligen en annan uppfattning. Då vill jag
            fråga: Varifrån kommer denna uppfattning? Hur kan Erik Åsbrink
            vara så säker på att aktier i ett långt perspektiv ger den högre
            avkastning som han påstår skall uppstå?
          </note>
          <note>
            Det handlar här också om en mycket betydande utökning av aktieägandet
            i samhället, antar jag, om man skall tillföra börsen -- visserligen
            på lång sikt --
          </note>
          <note>
            den betydande del av AP-fonden som det här gäller. Det är alltså
            fråga om en ganska stor förändring i den totala samhällsekonomin.
            Jag efterlyser då något slags belägg för att den här högre avkastningen
            skall uppstå, som Erik Åsbrink påstår.
          </note>
          <note>
            En tredje fråga som jag skulle vilja ställa är: Vilka effekter
            får sådana här stora köp på aktiebörsen för de nuvarande aktieägarnas
            förmögenheter? Det förefaller mig troligt att om en jättelik köpare
            dyker upp på börsen och vill köpa aktier, så är en av effekterna
            att det blir betydande förmögenhetsökningar för dagens aktieägare.
            Det skulle alltså vara aktieägarna snarare än löntagarfonderna
            som tjänade på den här operationen, även om den är utsträckt över
            flera år.
          </note>
          <note>
            Jag efterlyser också en analys på den punkten. Är det här en
            strategi för att se till att dagens kapitalägare skall bli avsevärt
            rikare under 1990-
          </note>
          <note>
            talet?
          </note>
          <note type="speaker">
            Anf. 4 HUGO HEGELAND (m):
          </note>
          <note>
            Fru talman! Jag instämmer i den kritik som Anne
          </note>
          <note>
            Wibble och Daniel Tarschys här har framfört. Det går inte att
            undvika att jag tar upp ett par frågor som Daniel Tarschys var
            inne på.
          </note>
          <note>
            När Daniel Tarschys erinrade om den diskussion som fördes när
            vi en gång byggde upp AP-
          </note>
          <note>
            fonderna, kom jag att tänka på att Kurt Samuelsson gav ut en
            bok, eller i varje fall en liten skrift -- jag vill minnas att
            det var 1959 -- där han beräknade att
          </note>
          <note>
            AP-fonderna skulle komma upp till sammanlagt
          </note>
          <note>
            200 miljarder kronor. Det tyckte han var utmärkt, för då kunde
            vi socialisera näringslivet. Det var ju något som han anslöt sig
            till. Han var då socialdemokrat, det hade han blivit efter extravalet
          </note>
          <note>
            1958 -- eller i varje fall 1959. Han stack alltså inte under
            stol med att det var en utmärkt möjlighet att socialisera näringslivet
            med hjälp av dessa fonder.
          </note>
          <note>
            Jag instämmer som sagt i den kritik som Anne
          </note>
          <note>
            Wibble har anfört.
          </note>
          <note>
            Vad jag här vill gå in på är den litet lättvindiga argumenteringen
            när det gäller den avkastning som kan förväntas. Erik Åsbrink
            säger att förslaget också innebär effektivisering av kapitalmarknaden.
          </note>
          <note>
            Han räknar med att dessa ändrade placeringsregler medför ''att
            avkastningen över en längre period kan höjas med 1--2 % per år''.
            Det är ju absolut inte säkert. Här har hänvisats till Börje Kraghs
            undersökning i det avseendet. Jag undrar också hur
          </note>
          <note>
            Erik Åsbrink har kommit fram till detta.
          </note>
          <note>
            I fortsättningen på svaret står att ''aktieandelen av tillgångarna
            på sikt kan förväntas öka från ca 10 %
          </note>
          <note>
            i dag till högst 20--30 %''. Om aktieandelen ökar med 10--20
            procentenheter, skulle alltså avkastningen kunna öka med upp till
            8 miljarder kronor. Det där går faktiskt inte ihop.
          </note>
          <note>
            Daniel Tarschys tog upp ytterligare en sak, som egentligen var
            anledningen till att också jag begärde ordet. Erik Åsbrink nämner
            ingenting om effekten när det gäller kreditgivningen till bostadsbyggande.
            Där har ju AP-fonderna gjort en insats; de har kunnat garantera
            relativt lågprocentiga obligationer till finansiering av bostadsbyggandet.
            Men detta måste ju leda till att det blir större efterfrågan på
            aktier, och i så fall kommer givetvis avkastningen relativt sätt
            att sjunka -- om man nu skall tro på Erik Åsbrinks analys. Samtidigt
            blir det då svårare att placera bostadsobligationer. Där måste
            räntan gå upp, och det kommer indirekt att snarare fördyra bostadsbyggandet.
            Tidigare fanns det ju ett mycket starkt argument för en särskild
            AP-fond, som skulle köpa bostadsobligationer. Det skulle verkligen
            vara intressant att höra Erik Åsbrinks reflexioner om effekterna
            när det gäller obligationer till bostadsbyggandets finansiering.
          </note>
          <note type="speaker">
            Anf. 5 LARS BÄCKSTRÖM (v):
          </note>
          <note>
            Fru talman! Jag brukar sällan delta i interpellationsdebatterna,
            kanske därför att frågorna ibland tycks mig mera vara ägnade som
            ett tillfälle för frågaren att utveckla sin linje än som ett tillfälla
            att få ett svar. Men den här interpellationen, liksom nästa, gäller
            en fråga där det förekommer ett viktigt offentligt samtal. Jag
            begav mig till kammaren mest för att delta i nästföljande diskussion,
            men när jag lyssnat på denna diskussion vill jag ta tillfället
            i akt att säga några ord.
          </note>
          <note>
            Jag delar några av föregående talares ståndpunkter.
          </note>
          <note>
            Teoretiskt behöver vi egentlige inga AP-fonder alls.
          </note>
          <note>
            Vi skulle kunna klara av pensionerna utan några fonder -- visst
            är det möjligt. Men det behövs ett sparande i en ekonomi. AP-fonderna
            är ett sätt att åstadkomma ett gemensamt offentligt sparande.
          </note>
          <note>
            Det tror jag är den grundläggande idén bakom fonderna. Jag tror
            att fonderna har varit mycket viktiga för att trygga investeringar
            inom bostadssektorn och för att indirekt möjliggöra ett låneutrymme
            för investeringar i industrin. Det har varit viktigt.
          </note>
          <note>
            Man kan även dela åsikten att det finns en viss form av rundgång
            i detta. Man kan hävda att staten i viss mening lånar pengar av
            sig själv. Staten lånar från
          </note>
          <note>
            AP-fonderna, dvs. det allmänna lånar från de allmänna fonderna.
            Det kan vara riktigt att göra så.
          </note>
          <note>
            Varför skall man då ha ett sådant här besynnerligt system? Är
            det inte bara att avskaffa detta och sänka skattetrycket? Det
            skulle teoretiskt vara möjligt, men då får man åstadkomma sparande
            på annat sätt. Då får vi på något sätt åstadkomma ett privat sparande.
            Det skulle naturligtvis kunna vara möjligt, men det är väl här
            knuten egentligen ligger.
          </note>
          <note>
            Den ligger i att man från den borgerliga sidan är kritiska mot
            att det finns ett offentligt sparande.
          </note>
          <note>
            Man vill i stället klara av detta med ett privat sparande. Det
            är alltså inte så mycket en fråga om socialisering eller planekonomi,
            även om det finns underliggande ideologiska aspekter på det.
          </note>
          <note>
            När man kommenterar detta med att man går i från detta ute i
            världen, Daniel Tarschys, gäller det ju planekonomin utan prismekanism.
            Om ett företag är statligt eller privat ägt påverkar ju inte dess
            roll på en marknad där det finns verkliga prismekanismer. Oavsett
            ägarform är man tvungen att följa de prismekanismer och de marknadsmekanismer
            som råder. Men om vi skall klara av det här med ett privat sparande,
            vilka är det då som sparar mest? Jo, de hushåll som har de bästa
            inkomsterna.
          </note>
          <note>
            Nu har man gjort skatteomläggningar och sänkt marginalskatter.
            Från den borgerliga sidan vill man sänka förmögenhetsskatten och
            man vill sänka skatten på över huvud taget alla skattebaser som
            drabbar höginkomsttagare eller människor med stor förmögenhet.
            Det är dessa grupper som får ett utrymme att spara. De kan då
            spara och tillgodose det offentliga sparandet. Vi får alltså en
            omfördelning av inkomster och förmögenheter.
          </note>
          <note>
            Det tror man då skall ha en dynamisk effekt i ekonomin. Men även
            om det har en sådan effekt, har det även en annan sida. Det medför
            en stor omfördelning av förmögenhetsmassan.
          </note>
          <note>
            Visst är det så att det måste finnas vinster i en marknadsekonomi.
            Det är ju alldeles givet. Men det är inte givet att vinsterna
            av produktionen måste tillfalla en viss bestämd grupp i samhället.
          </note>
          <note>
            Det är fullt möjligt att fördela om dem. Ett sätt att fördela
            om vinsten är att alla får del i det sparande som är nödvändigt
            i ett samhälle.
          </note>
          <note>
            Om vi har AP-fonderna i det här perspektivet är det ett sätt
            att fördela om vinster och mervärde till större grupper i samhället,
            även till mer inkomstsvaga. Det är viktigt att vi kan göra det
            på ett så effektivt sätt som möjligt. Om AP-fonderna får vidgade
            placeringsmöjligheter kan vi få bättre avkastning på det offentliga
            sparandet och fler kan komma i åtnjutande av den omfördelning
            som det offentliga sparandet ger utrymme för.
          </note>
          <note>
            Det finns i och för sig en sista hake i detta. Detta sparande
            är ju mycket anonymt. Det skulle vara bra om man kunde få av ''någon
            typ rakt rör'' mellan människorna i produktionen, människorna
            som individer, och det offentliga sparandet. Det är korrekt. Detta
            kan man arbeta vidare på genom att ge människor som har betalt
            in till ATP-systemen möjlighet att styra över hur dessa aktier
            och obligationer skall förvaltas. Där krävs ytterligare beredning.
          </note>
          <note>
            Id en bakom den här promemorian är att se till att offentliga
            sparandet skall ge en god avkastning.
          </note>
          <note>
            Den är riktig. Den här idén att ett offentligt sparande är ett
            sätt att transferera medel från dem som har mycket till dem som
            har litet är också riktig. Det vill jag faktiskt hålla regeringen
            i räkning för.
          </note>
          <note>
            Jag tror, för min del, att vad det egentligen gäller är att de
            borgerliga inte vill ha ett offentligt sparande.
          </note>
          <note>
            Man vill ha ett privat sparande. Men ett privat sparande är mycket
            känsligare för att det teoretiska sparutrymmet kan ledas ut i
            konsumtion. Det är lättare att se till att ett offentligt sparande
            verkligen uppstår. Det är ingenting som hindrar en familj från
            att i stället för att spara använda pengarna till ökad konsumtion.
            Det är där risken med att ensidigt satsa på privat sparande för
            investeringar ligger.
          </note>
          <note type="speaker">
            Anf. 6 GÖREL THURDIN (c):
          </note>
          <note>
            Herr talman! Eftersom denna debatt blev så allomfattande och
            dessutom är en intressant och viktig sådan, kände jag mig föranledd
            att begära ordet. Jag gjorde det därför att centerpartiet har
            samma uppfattning som den folkpartiets Anne
          </note>
          <note>
            Wibble förde fram i inledningsanförandet i den här frågan. Centerpartiet
            har klart deklarerat att vi anser att sparandet skall ske i hushållen
            och inte som ett offentligt sparande. Det skall dessutom vara
            ett decentraliserat sparande så att vi får en större dynamik i
            samhället. Den här fondsocialiseringen är inte något som ger dynamik
            i samhället.
          </note>
          <note>
            AP-fonden har inte heller något med tryggande av de framtidande
            pensionerna att göra. Där har Lars
          </note>
          <note>
            Bäckström helt rätt i sitt inlägg. Dessa fonder och regeringens
            förslag har inte heller någonting att göra med att garantera riskkapitalförsörjningen
            för små och medelstora företag. Dessa har vi ett oerhört stort
            behov av i samhället.
          </note>
          <note>
            Centerpartiet har ju föreslagit hur man skulle kunna både öka
            sparande och göra mer kapital tillgängligt för t.ex. företagande
            genom personliga investeringskonton eller någon form av stimulerat
            sparande som ger dessa möjligheter och som dessutom ger ett ökat
            hushållssparande. Jag vill mycket bestämt markera att vi helt
            och hållet motsätter oss det förslag som regeringen lagt fram
            när det gäller AP-fonderna och löntagarfonderna.
          </note>
          <note>
            Det krävs någonting helt annat. Det krävs en form av systemförändring
            för att vi skall kunna skapa denna tillgång på riskkapital som
            är dynamiskt.
          </note>
          <note>
            Man skall inte sitta och centralstyra detta. Det kräver en oerhörd
            mängd byråkrati för att man skall kunna hantera det.
          </note>
          <note>
            Det är viktigt att socialdemokraterna lyssnar på de åsikter som
            har förts fram. Daniel Tarschys var också inne på att utvecklingen
            i övrigt visar att människor faktiskt vill ta hand om mer själva
            och åstadkomma mer själva. Man vill inte att det skall centralstyras.
          </note>
          <note>
            Jag tycker att det var viktigt att göra denna markering. Jag
            gick inte in på det här viset för att förlänga debatten, men det
            finns en bred enighet hos oppositionen när det gäller den här
            frågan.
          </note>
          <note type="speaker">
            Anf. 7 Statsrådet ERIK ÅSBRINK (s):
          </note>
          <note>
            Herr talman! Jag noterade med intresse att centern i den här
            frågan har samma uppfattning som folkpartiet. Jag är övertygad
            om att om galoschpartiet och kds hade varit representerade här
            i dag hade ni fått stöd från dem också. I denna fråga, men kanske
            inte i så värst många fler frågor, går det säkert att åstadkomma
            en bred enighet mellan de fem partierna i den väldiga borgerliga
            alliansen. Vi får se hur det blir i den kommande interpellationsdiskussionen.
          </note>
          <note>
            Jag kan hålla med Daniel Tarschys om att tillväxten är av utslagsgivande
            betydelse för att trygga pensionsutfästelserna i framtiden. Det
            är inte någonting specifikt för ATP-systemet, det gäller för alla
            pensionssystem. På den punkten råder enighet.
          </note>
          <note>
            Det hindrar inte att det finns andra saker som vi kan göra för
            att stärka pensionssystemets trovärdighet.
          </note>
          <note>
            Det handlar både om de ekonomiska spelreglerna och om den politiska
            viljan att trygga pensionerna i framtiden.
          </note>
          <note>
            Anne Wibble upprepar det gamla argumentet att pensionerna i ATP-systemet
            inte har någonting som helst med avkastning att göra.
          </note>
          <note>
            Det var tanken med det ursprungliga systemet och fungerar det
            så länge och väl. Men sedan 1983 har detta inte stämt. Sedan 1983
            har en betydande och växande del av pensionerna måst finansieras
            ur avkastningen. Sedan dess har över 50 miljarder kronor behövt
            tas ur avkastningen för att betala de utgående ATP-pensionerna.
            Så är det. Även om vi förra året fick en tillfällig förbättring
            till följd av den s.k. avgiftsväxlingen har det inte löst problemet.
            Vi kommer även i framtiden att behöva ta ur avkastningen för att
            klara pensionerna.
          </note>
          <note>
            Gör vi inte detta är vi antingen tvungna att ta ut mellan 1 000
            och 2 000 kr. i en extra avgift av landets alla löntagare, och
            därigenom reducera deras löneutrymme, eller att försämra ATP-
          </note>
          <note>
            pensionerna med mellan 3 500 och 7 000 kr. per år.
          </note>
          <note>
            Det är faktiskt vad det handlar om. Avkastningen har betydelse
            och det är självfallet viktigt att vi gör allt vi kan för att
            förstärka den.
          </note>
          <note>
            Jag har hört här att det ingalunda är säkert att aktier ger en
            högre avkastning än obligationer. Ni har åberopat en studie av
            Börje Kragh. Jag kan åberopa en annan studie av Adri De Ridder
            som visar att under en mycket lång period, jag tror det handlar
            om femtio år, har aktier i Sverige gett en avkastning som är 1
            à 2 % högre än räntebärande papper. Det är alltså inte tillfälliga
            fluktuationer utan det är den långsiktige utvecklingen vi talar
            om.
          </note>
          <note>
            Jag hävdar att det egentligen inte är vår uppgift att sitta här
            i riksdagen och detaljreglera vad fonderna skall placera i och
            inte placera i. Vi upplåter åt alla andra placerare att själva
            göra detta. Vi ger dem den friheten. Varför skall inte ATP-fonden
            och de placerare som har det ansvaret få göra de bedömningarna?
            Varför skall Daniel Tarschys och
          </note>
          <note>
            Hugo Hegeland sitta och tro att de vet bättre och sitta här i
            riksdagen och i detalj reglera de frågorna?
          </note>
          <note>
            Anne Wibble upprepar påståendet att detta skulle vara ett löftesbrott
            i förhållande till vad som har lovats tidigare från olika socialdemokrater.
            Det är inget löftesbrott. Detta är inte någon socialisering.
          </note>
          <note>
            Det är ett sätt att stärka AP-fonden så att ATP-
          </note>
          <note>
            pensionärernas pengar kan förräntas på bästa möjliga sätt. Det
            har ingenting med socialisering att göra. Om vi ser till socialiseringar,
            inträffade de framför allt under den borgerliga regeringstiden.
          </note>
          <note>
            Det var ni som på mestadels dåliga villkor socialiserade olika
            förlustbringande verksamheter.
          </note>
          <note>
            Det är inte vi som har gjort det.
          </note>
          <note>
            Jag vill ställa en fråga. Om det nu är så förfärligt att
          </note>
          <note>
            AP-fonden köper in sig med upp till 5 %, mer är det inte, i svenska
            företag, varför skall det då vara acceptabelt att privata pensionsfonder
            och utländska pensionsfonder, vare sig de är privata eller statliga,
            gör detta? De gör det redan i dag, och de kommer säkert att göra
            det än mer i framtiden.
          </note>
          <note>
            Detta sker utan de begränsningar som regeringen ändå varit beredd
            att införa för AP-fonden. Varför skall AP-fonden som enda undantag
            förbjudas att göra det som pensionsfonder i Sverige och i utlandet
            får göra?
          </note>
          <note>
            Jag misstänker att detta motstånd mot förslaget från i första
            hand moderaterna och folkpartiet men kanske också centern ytterst
            bottnar i den gamla motviljan mot ATP-systemet. Ni bekämpade systemet
            när det infördes, och även om ni har fått acceptera det, eftersom
            det har ett starkt folkligt stöd, kan man ändå ana den gamla motviljan.
            Nu ser ni möjligheter att komma åt systemet och är i färd med
            att ifrågasätta det.
          </note>
          <note>
            Både Daniel Tarschys och Hugo Hegeland har här talat mycket om
            behovet av att stödja bostadsproduktionen. Även här är det intressant
            att på nytt se hur man från vanligtvis nyliberalt håll vill att
            kapitalmarknaden skall regleras i ett visst syfte med bestämmelser
            som man inte vill tvinga någon annan att följa.
          </note>
          <note>
            Jag frågar mig hur de tankar som i varje fall moderaterna har
            om att smälta ner AP-fonden går ihop. Hur skall man kunna stödja
            bostadsbyggande, vilket Hugo Hegeland gör gällande att man bör
            göra, om man vill smälta ner
          </note>
          <note>
            AP-fonden till en bråkdel av dess nuvarande storlek?
          </note>
          <note>
            Jag vill till sist fråga: Är ni beredda att utfärda en garanti
            att pengarna i AP-fonden enbart skall få användas för framtida
            ATP-pensioner? Är ni beredda att ansluta er till den uppfattning
            jag har, nämligen att dessa pengar inte får användas till någonting
            annat än att garantera dagens och morgondagens ATP-pensionärers
            pensionstrygghet?
          </note>
          <note type="speaker">
            Anf. 8 ANNE WIBBLE (fp):
          </note>
          <note>
            Herr talman! Det måste vara en aning besvärande för Erik Åsbrink
            att han fick ett så aktivt stöd från vänsterpartiets representant.
            Det partiet förespråkar mer förstatligande och tycker att det
            är bra med statliga företag, och att det kvittar vem som äger.
            Dessutom ger man ett starkt förord för det som också socialdemokraterna
            säger sig önska, nämligen offentligt sparande i stället för privat.
            Jag kan därför förstå att Erik Åsbrink behöver distansera sig
            en aning från dessa synpunkter.
          </note>
          <note>
            Allt det som Erik Åsbrink sade om avkastningen och dess betydelse
            för pensionerna är faktiskt inte sant. Erik Åsbrink vet detta.
            Det är ett bokföringssätt och har ingenting med verkligheten att
            göra.
          </note>
          <note>
            Oberoende av hur man bokför saker och ting, är pensionärernas
            standard i dag helt och hållet beroende av att dagens löntagare
            är beredda att avstå konsumtionsutrymme. Det är inte så, att man
            sparar AP-fondens avkastning i något bergrum med pensionärskläder,
            pensionärstjänster eller något annat. Pensionärernas standard
            i dag är enbart beroende av den produktion vi har i dag och att
            löntagarna i dag är beredda att avstå från sitt konsumtionsutrymme.
            Abrovinkeln med AP-
          </note>
          <note>
            fondens avkastning är en fråga om bokföring. AP-
          </note>
          <note>
            fonden tillskapades, som Erik Åsbrink också erkände, alls inte
            för att kunna betala ut pensioner, utan för att man ville ersätta
            ett befarat bortfall av privat sparande med offentligt sparande.
            Hela tanken med AP-fonden är att skapa ett stort offentligt sparande.
            Jag anser att den tanken är dålig. Sparandet i samhället skall
            i första hand ske hos hushållen och företagen.
          </note>
          <note>
            Denna debatt handlar inte om pensioner, kapitalmarknadens effektivitet
            eller liknande saker. Den handlar om socialisering eller inte
            och vem som skall spara i det svenska samhället. Det är mycket
            riktigt en fråga där ideologin skiljer sig, socialdemokraterna
            och vänsterpartiet befinner sig på den ena planhalvan och folkpartiet,
            moderaterna och centerpartiet befinner sig i detta fall på den
            andra planhalvan.
          </note>
          <note>
            Det vore ärligt om Erik Åsbrink någon gång kunde hålla sig till
            väsentligheterna. Frågan om AP-
          </note>
          <note>
            fondens aktieköp handlar om vi skall ha mer statligt ägande inom
            näringslivet eller inte. Det är grundfrågan. Vi i folkpartiet
            liberalerna anser inte att det skall vara mer statligt ägande.
            Vi tror på goda grunder att detta ger en betydligt sämre standard
            för både pensionärer och löntagare.
          </note>
          <note type="speaker">
            Anf. 9 DANIEL TARSCHYS (fp):
          </note>
          <note>
            Fru talman! Sverige är unikt så till vida att det är det enda
            land i världen som för närvarande överväger stora förstatliganden.
            I samtliga andra länder som jag känner till håller man på att
            fundera över hur man bäst skall öka det privata inslaget i näringslivet.
            Detta unika drag avser regeringen tydligen att gå till val på.
          </note>
          <note>
            Jag försökte i mitt första inlägg få klart för mig vad det fanns
            för underlag till regeringens förslag.
          </note>
          <note>
            Regeringen tycks inte ha begrundat effekterna på bostadsmarknaden.
            AP-fonden har i det förflutna spelat en stor roll i skapandet
            av ett någorlunda billigt byggande. Man tycks inte heller ha funderat
            över vilka effekter förslaget har för statsskuldsräntorna. Här
            skall statspapper i stora mängder säljas ut. Det lär väl på något
            sätt påverka statens kostnader för statsskulden. Man tycks inte
            ha begrundat hur aktiemarknaden påverkas. Jag skulle förmoda,
            att om det uppträder en stor ny köpare på aktiemarknaden, kommer
            de som i dag äger aktier att bli en aning rikare.
          </note>
          <note>
            Man har däremot studerat en undersökning som visar att aktiekurserna,
            eller aktieavkastningen, under de senaste 50 åren har varit högre
            än obligationsavkastningen. Det är intressant. Men skillnaden
            mellan den studie Erik Åsbrink refererade och den jag refererade
            av Börje Kragh är att han intresserar sig för framtiden. Om man
            i dag ställer sig frågan: Kommer avkastningen på obligationer
            i framtiden att vara garanterat högre eller lägre än avkastningen
            på aktier? Professor
          </note>
          <note>
            Börje Kragh anser att man inte kan ge ett svar på den frågan.
            Här skiljer sig Börje Kraghs och Erik
          </note>
          <note>
            Åsbrinks åsikter, det är bara att konstatera.
          </note>
          <note>
            Fru talman! Jag vill avsluta med att ställa den fråga som jag
            tidigare ställde. Hur kan regeringen vara så säker på att ett
            ökat statligt ägande i näringslivet kommer att leda till tryggare
            pensioner?
          </note>
          <note type="speaker">
            Anf. 10 HUGO HEGELAND (m):
          </note>
          <note>
            Fru talman! Jag vill understryka att det inte bara är jag som
            är negativ till detta förslag som det nu ligger i finansdepartementet.
            Givetvis tar hela moderata samlingspartiet avstånd från det, och
            Carl Bildt har gjort klara uttalanden i den frågan. Där delar
            vi helt folkpartiets inställning.
          </note>
          <note>
            Nu tror Erik Åsbrink att bakgrunden till vår reaktion är att
            vi är negativa mot ATP-systemet.
          </note>
          <note>
            Jag deltog i debatten åren 1957--1958 när vi diskuterade förslaget
            om ATP. Det skedde t.o.m.
          </note>
          <note>
            ett extra val den sista maj 1958, och vid omröstningen i andra
            kammaren blev det för övrigt lika antal ledamöter för oppositionen
            som för regeringens sida. Den kritik vi då riktade mot ATP-
          </note>
          <note>
            systemet visade sig vara helt riktig. Systemet håller på att
            ramla sönder. Det är nog en anledning till att
          </note>
          <note>
            Erik Åsbrink nu är så angelägen om att ändra placeringsreglerna
            för att om möjligt rädda ekonomin för AP-fonden.
          </note>
          <note>
            Systemet håller inte. Det är för generöst uppbyggt från början.
            Det har man lyckats dölja, delvis till följd av att vi hade en
            oväntat stor ekonomisk tillväxt under början av 60-talet. Vi var
            t.o.m. uppe i en tillväxttakt på 6 %, vilket låter helt otroligt
            i dagens läge. Det dolde svagheterna med systemet.
          </note>
          <note>
            Men i dag är de uppenbara, och systemet måste göras om. Det förslag
            som Erik Åsbrink vill föra fram är tydligen en räddningsplanka.
            Han är mycket tillmötesgående och talar om en effektivisering
            av kapitalmarknaden. Han är otroligt liberal i detta avseende,
            och det är verkligen roligt att höra.
          </note>
          <note>
            I sitt svar till Anne Wibble betonar Erik Åsbrink att en pensionsfond
            emellertid bör ha ett betydligt mer långsiktigt perspektiv. Men
            det intressanta om man nu skall placera i aktier, är att det visat
            sig att det snarare är de kortsiktiga placeringarna som ger snabb
            tillväxt. Jag kan här hänvisa till
          </note>
          <note>
            Nobelstiftelsen, som ju verkligen har ökat sina tillgångar tack
            vare man gjort riktiga placeringar och omplaceringar. Det kan
            en stiftelse göra, och det kan en AP-fond också göra, eftersom
            de inte behöver skatta för vinsten, utan hela bruttovinsten blir
            en nettovinst.
          </note>
          <note>
            Det blir snarare fråga om att bedriva en kortsiktig placeringspolitik.
            Köper man t.ex. aktier i december och säljer i aprilmaj, lär man
            göra den största vinsten. Det visar i varje fall undersökningar
            som gjorts under ett antal år.
          </note>
          <note>
            Vi har alls ingen ambition, som Erik Åsbrink tror, att i detalj
            reglera frågan om hur man skall placera.
          </note>
          <note>
            Men det vi pekar på, är att dessa ändrade placeringsregler kommer
            att förändra kapitalmarknadens funktionssätt på ett sätt som
          </note>
          <note>
            Erik Åsbrink inte vill ingående diskutera.
          </note>
          <note type="speaker">
            Anf. 11 GÖREL THURDIN (c):
          </note>
          <note>
            Fru talman! Denna fråga omspänner många områden. Det är en socialiseringsfråga
            beroende på vilket mål man har, ett ökat offentligt sparande eller
            ett ökat hushållssparande. Centerpartiet har sagt att det är hushållens
            sparande som skall ökas.
          </note>
          <note>
            Men det är också en fråga om hur man skall åstadkomma detta sparande.
            På den punkten har centerpartiet sagt att man kan ha t.ex. skattefria
            avsättningar till personliga investeringskonton för boende och
            för företagande, ja, kanske t.o.m. för delägande, för att garantera
            riskkapital för de företag som kan förväntas ha den högsta tillväxten
            och som kan bidra mest tillväxten, nämligen de små och medelstora
            företagen.
          </note>
          <note>
            Det är också en fråga om pensionerna. Den aspekten har ju anförts
            som argument, och i och med det handlar det också om dem. Det
            handlar också om ATP-systemet i detta sammanhang. Det är nödvändigt
            att se över pensionssystemet, eftersom dagens system visat sig
            vara ganska svårt att hantera. Det är inte heller särskilt rättvist
            som det är upplagt i dag.
          </note>
          <note>
            Vi har från centern framlagt förslag om en grundpension för att
            lösa fördelningsfrågan inom
          </note>
          <note>
            ATP-systemet. Dessutom måste man naturligtvis se till att de
            som kommit in i ATP-systemet inte på något sätt skall förlora
            på att man eventuellt gör om detta. Det är nu dags att börja se
            över pensionssystemet i dess helhet. Det är egentligen många pensionssystem
            som bör samordnas på något sätt, så att man ser hur det fungerar
            i samhället över huvud taget.
          </note>
          <note type="speaker">
            Anf. 12 LARS BÄCKSTRÖM (v):
          </note>
          <note>
            Fru talman! Den här debatten handlar egentligen om fördelning
            och om sparande. Den leder också mycket riktigt i sin förlängning
            till en fråga om socialisering, en gemensam fördelning av välfärden,
            eller inte. Jag erkänner mycket gärna att jag inte hukar för att
            jag är socialist. Det är jag stolt över. Jag tar avstånd från
            en planekonomi utan prismekanismer och från enpartivälde, men
            de socialistiska idéerna står jag för.
          </note>
          <note>
            Min socialism, Anne Wibble, betyder helt enkelt att ingen skall
            få ställa sig så, att någon annan tvingas stå i skuggan. Det är
            mycket enkelt och basalt -- det handlar om en fördelning av det
            goda i samhället.
          </note>
          <note>
            När jag blev riksdagsledamot blev jag uppringd av representanter
            för privata försäkringsföretag som sade: Nu, Bäckström, när du
            tjänar mycket mer skall du teckna en privat pensionsförsäkring!
            Det är just detta som det handlar om: de som tjänar mycket pengar
            skall teckna privata pensionsförsäkringar och få god avkastning
            på sitt privata pensionssparande. Så omfördelas välfärd till dem
            som har mycket.
          </note>
          <note>
            Vi måste ha ett vinstläge som står i paritet med omvärldens,
            och vinsterna kan fördelas genom ett offentligt sparande i obligationer
            och i aktier till alla i samhället. Denna idé om fördelning kommer
            jag icke att vika från, oavsett vad ni säger.
          </note>
          <note>
            Det är fråga om en anpassning till den konkreta verkligheten.
            Ni talar om privat sparande. Vilka grupper i samhället är det
            som tecknar de privata pensionsförsäkringarna? Det är inte de
            deltidsanställda i sjukvården som har råd med det, utan det är
            riksdagsledamöter, kommunalråd och högre tjänstemän i industrin
            som har stått i kö för att teckna dem, och en del har fått dem
            i sina löneförmåner. Det är en fördelningsfråga som ni glömmer
            att redovisa.
          </note>
          <note>
            Man behöver både ett privat sparande och ett offentligt sparande,
            men just nu stiger faktiskt det privata sparandet. Ett sjunkande
            sparande är alltså just nu inget problem. Vi skall se till att
            det inte blir en dålig avkastning på det offentliga sparandet.
          </note>
          <note>
            Ni för vidare ett mycket märkligt resonemang om att det här handlar
            om förstatligande. Menar alltså de borgerliga partierna att AP-fonderna
            ägs av staten? Är det er ståndpunkt? I så fall är kapitalet enligt
            er mening redan förstatligat. Man skulle förstatliga något som
            redan är förstatligat. Det är en logisk kullerbytta.
          </note>
          <note>
            Vad vi nu talar om är om AP-fondernas kapitalbildning också skall
            få generera bästa möjliga vinst. Er utgångspunkt är tydligen att
            det statligt ägda kapitalet skall ge låg vinst. I så fall är det
            klart att man får vissa knepiga effekter.
          </note>
          <note type="speaker">
            Anf. 13 ERIK ÅSBRINK (s):
          </note>
          <note>
            Fru talman! Daniel Tarschys hävdar att regeringen inte har begrundat
            effekterna på bostadsmarknad och aktiemarknad, för statsskuldräntorna
            osv. Jag rekommenderar Daniel Tarschys: Läs departementspromemorian!
            Där är den analysen gjord. Men det är klart att vi inte kan ge
            något exakt och slutgiltigt svar på dessa frågor. Det gäller svåra
            saker, som påverkas av att det händer så mycket annat samtidigt.
            Men den oro som Daniel
          </note>
          <note>
            Tarschys visar har han inte visat över alla de andra förslag
            som vi har framlagt och fått genomförda under de senaste åren:
            slopad valutareglering, ökad placeringsfrihet för försäkringsbolag,
            banker och en rad andra institutioner. Då kom det inte fram någon
            oro över om det kunde bli några punkter upp eller ned på bostadsräntorna
            eller någon promille hit eller dit på aktiekurserna. Det är just
            i detta enda fall, när det handlar om AP-fonden och ATP-
          </note>
          <note>
            pensionärernas pengar, som denna oro kommer fram. Man menar att
            vi inte skall få göra något förrän det är analyserat väldigt noggrant.
            Jag ser framför mig hur man borde bygga upp ett statligt ämbetsverk,
            ett slags liberalt Gosplan, där Daniel
          </note>
          <note>
            Tarschys får sitta som chef och analysera effekterna av alla
            åtgärder innan man vågar genomföra dem.
          </note>
          <note>
            Jag tycker inte att detta är så märkvärdigt. Vi är i färd med
            att genomföra samma modernisering av placeringsreglerna för AP-fonden
            som vi redan har gjort för i stort sett alla andra placerare.
            Det är varken mer eller mindre.
          </note>
          <note>
            Denna socialiseringsdebatt är märklig. Här anklagas vi för att
            vilja använda AP-fonden som ett instrument för att uppnå allehanda
            ondskefulla saker. Sanningen är den, och det har vi sagt mycket
            klart, att vi vill använda detta system för en och endast en sak:
            för att se till att avkastningen blir så god som möjligt för att
            trygga de framtida ATP-
          </note>
          <note>
            pensionerna. Några andra uppgifter skall AP-
          </note>
          <note>
            fonden inte ha. Det är fråga om ett sparande som förvaltas på
            bästa möjliga sätt enligt moderna placeringsregler.
          </note>
          <note>
            Det är ni som både nu och tidigare gång på gång har velat tappa
            av AP-fonden och använda pengarna för allsköns andra ändamål --
            ibland bra och ibland dåliga, men de har det gemensamt att de
            inte har någonting med ATP och pensionerna att göra. Så är det
            även nu. Ni vill portionera ut en del av pengarna för att subventionera
            de människor som har råd att köpa aktier, ni vill stödja högskola
            och forskning osv. Också jag vill stödja högskola och forskning,
            men det är en uppgift för regering och riksdag att besluta om
            i vanlig ordning. De pengarna skall tas ur statsbudgeten. Man
            skall inte använda ATP-
          </note>
          <note>
            pensionärernas pengar för det ändamålet.
          </note>
          <note>
            Görel Thurdin och även andra talar om behovet av att stödja hushållssparandet.
            Jag delar den inställningen. Jag hävdar att jag har arbetat en
            hel del för den saken under de senaste åren, genom att skapa allemanssparandet
            och genom den stora skattereform som vi nu har genomfört. Denna
            har även en mycket märkbar positiv effekt på hushållssparandet,
            som nu har ökat och fortsätter att öka. Det är glädjande, men
            det hindrar inte --
          </note>
          <note>
            tvärtom -- att vi också måste göra ytterligare insatser för att
            förstärka det offentliga sparandet.
          </note>
          <note>
            Anne Wibble beskriver finansieringen av ATP-
          </note>
          <note>
            pensionerna som bokföringsfrågor. Vad det handlar om är faktiskt
            att vi har tre sätt att välja mellan för hur vi skall trygga de
            utfästelser som har gjorts för ATP-pensionärerna. Först och främst
            kan vi förbättra avkastningen på det sätt som jag har föreslagit.
            Vi kan förbättra avkastningen med 4--8
          </note>
          <note>
            miljarder kronor om året. Säger man nej till detta, måste man
            naturligtvis ta in de pengarna på något annat sätt. Kalla det
            för bokföringsoperationer eller vad ni vill, men det handlar om
            mellan 1 000
          </note>
          <note>
            och 2 000 kr. i en extra, onödig avgift, som skall tas från löneutrymmet
            för var och en av landets alla löntagare år efter år, eller om
            en försämring av de utgående ATP-pensionerna med mellan 3 500
            och
          </note>
          <note>
            7 000 kr. per år för landets alla ATP-pensionärer.
          </note>
          <note>
            Det är den valsituation som vi har, och i det valet är det självklart
            att det är avkastningen som skall förbättras.
          </note>
          <note>
            Det var intressant att höra Hugo Hegeland, som uppenbarligen
            har en helt annan uppfattning i den här frågan. Från honom fick
            vi höra att ATP-
          </note>
          <note>
            systemet håller på att ramla sönder och att jag vill rädda det.
            Men Hugo Hegeland vill inte att jag skall få göra det, så uppenbarligen
            vill han se att detta system ramlar sönder.
          </note>
          <note>
            Sedan fick vi höra att systemet var för generöst uppbyggt från
            början. Här kommer sanningen fram. Det som andra har velat dölja
            och förtiga säger nu Hugo Hegeland i klartext: Systemet är för
            generöst uppbyggt. Det är tydligen genom att försämra de utgående
            ATP-pensionerna som detta skall lösas i framtiden. Jag tackar
            för den upplysningen, och jag ser med förväntan fram mot den fortsatta
            politiska debatten på den här punkten.
          </note>
          <note>
            Jag upprepar frågan till Hugo Hegeland, till Anne
          </note>
          <note>
            Wibble, till Daniel Tarschys, till Görel Thurdin och för all
            del även till Lars Bäckström -- som jag dock tror har mindre svårigheter
            på denna punkt än de övriga: Är ni beredda att ställa er bakom
            mitt förslag om att utfärda en gemensam garanti för att pengarna
            i AP-fonden, de som finns där nu och de som strömmar in under
            kommande år, bortsett från de smärre förvaltningskostnader som
            naturligtvis måste förekomma, enbart skall användas för ATP-
          </note>
          <note>
            pensioner, till pensioner och till ingenting annat?
          </note>
          <note>
            Ställer ni er bakom att det här är pensionärernas pengar, inte
            statens pengar? Kan jag få ett svar på den frågan?
          </note>
          <note>
            Förste vice talmannen anmälde att Hugo
          </note>
          <note>
            Hegeland, Görel Thurdin och Lars Bäckström anhållit att till
            protokollet få antecknat att de inte ägde rätt till ytterligare
            inlägg.
          </note>
          <note type="speaker">
            Anf. 14 DANIEL TARSCHYS (fp):
          </note>
          <note>
            Fru talman! Ända sedan AP-fonden infördes har det varit mycket
            populärt att tala om den som pensionärernas pengar och antyda
            att pensionerna är beroende av AP-fondens utveckling. Som alla
            som har trängt in i frågan vet är emellertid pensionerna beroende
            av tillväxten i samhället. Vi skall i princip finansiera pensionerna
            med de avgifter som kommer in varje år. För närvarande kan i stort
            sett alla pensionsutbetalningar finansieras med inkommande avgifter.
            Det tycker jag är ett bra mål också för framtiden.
          </note>
          <note>
            För folkpartiet är det självfallet av oerhört stor vikt att slå
            vakt om pensionssystemet, så att de som går i pension nu och i
            framtiden verkligen kan få de pensioner som de har tjänat in.
            Det är alltså en fullkomligt självklar utgångspunkt för oss. Det
            kräver framför allt en stabil svensk ekonomi och en tillväxt som
            gör att pensionsavgifterna kan hållas på en rimlig nivå. Det är
            i den reala ekonomin som vi skall trygga pensionerna, inte på
            de finansiella marknaderna.
          </note>
          <note>
            När regeringen nu tror att det är genom börsklipp som man tryggar
            pensionerna, då avviker man från det som faktiskt alla seriösa
            bedömare under åratal har varit överens om, nämligen att den ekonomiska
            tillväxten är grunden för pensionssystemet.
          </note>
          <note>
            Erik Åsbrinks resonemang på den här punkten tycker jag utgår
            från ett mycket snävt förvaltarperspektiv. Han stirrar på AP-fonden
            och frågar sig hur man effektivt skall förvalta pengarna så att
            de ger högsta möjliga avkastning. Men när
          </note>
          <note>
            AP-fonden tillkom -- jag vill påminna om att jag sade det i mitt
            tidigare inlägg -- fanns det faktiskt en rad andra aspekter på
            dess roll i samhällsekonomin.
          </note>
          <note>
            Fonden skulle upprätthålla sparandet och fungera som en finansieringsbas
            för bostadsbyggandet. Den kom sedermera att fungera som finansieringsbas
            för offentliga utgifter under en period när vi behövde expandera
            den offentliga sektorn för att trygga sysselsättningen. AP-fonden
            har alltså en mycket bredare roll än den Erik Åsbrink här beskriver.
            Det vore bra om regeringen ville anlägga detta något bredare perspektiv.
          </note>
          <note>
            Erik Åsbrink hänvisar till utredningen och säger att den innehåller
            svaret på alla mina frågor. Nej, det är just vad den inte gör.
            Det var också därför som jag här ställde frågorna till honom.
            Om Erik
          </note>
          <note>
            Åsbrink läser boken skall han finna att det inte alls finns svar
            på de frågor som jag har ställt. Jag efterlyser därför en vidgad
            analys från regeringen på denna punkt.
          </note>
          <note>
            Erik Åsbrink frågade vad pengarna skall användas till. Ja, framför
            allt skall de användas till att upprätthålla balans i samhällsekonomin;
            det är den främsta rollen för AP-fonden nu och i framtiden.
          </note>
          <note>
            Självfallet skall den också utgöra en buffert och kunna utnyttas
            för pensionsutbetalningar de år som avgifterna inte räcker till
            dem.
          </note>
          <note type="speaker">
            Anf. 15 ANNE WIBBLE (fp):
          </note>
          <note>
            Fru talman! Erik Åsbrink diskuterade frågan om nedsmältning av
            AP-fonden, något som jag har läst att han har skrivit om i några
            artiklar. Låt mig för korrekthetens skull be Erik Åsbrink att
            läsa pensionsberedningens betänkande. Där talar sig en socialdemokratisk
            majoritet varm för att smälta ned AP-fonden till en femtedel av
            dagens nivå. Det kan inte vara så uppseendeväckande eller förskräckande
            för pensionärerna att det görs, eftersom Erik Åsbrinks egna partivänner
            i pensionsberedningens majoritet har föreslagit detta.
          </note>
          <note>
            Jag måste få fråga Erik Åsbrink vad han kallar ett förslag som
            innebär att en statlig fond köper aktier i företag. Det betyder
            att denna statliga fond kommer att äga i företagen. Det är alltså
            inte pensionärernas pengar, utan en statlig fond. För mig är detta
            socialisering och ett förstatligande. Jag anser att det leder
            till en sämre ekonomisk utveckling. Därmed försämrar man också
            grunden för både tryggade pensioner och stigande reallöner för
            löntagarna.
          </note>
          <note>
            Erik Åsbrink försökte säga att detta skulle skapa en mycket högre
            effektivitet på kapitalmarknaden.
          </note>
          <note>
            Jag tycker att Erik Åsbrink skall akta sig mycket noga för att
            ta orden ''en effektiv kapitalmarknad''
          </note>
          <note>
            i sin mun innan han har tagit bort omsättningsskatten på aktier.
            Denna skatt har nämligen bidragit till en kraftig försämring av
            kapitalmarknadens effektivitet. Med det förslag som Erik Åsbrink
            pläderar för tror jag faktiskt man uppnår en sämre avkastning
            på allting i den svenska ekonomin inkl. aktier och obligationer.
            Det enkla skälet därtill är att detta förstatligande och denna
            socialisering leder till en sämre utveckling av hela ekonomin.
            Tillväxten försämras, och därmed blir avkastningen på alla tillgångar
            lägre.
          </note>
          <note>
            Erik Åsbrink upprepade talet om att pensionärerna blir de stora
            förlorarna om man inte gör som han vill. De kommer att förlora
            tusentals kronor, försökte han skrämmas med att säga. Jag måste
            säga att Erik Åsbrink sänker debatten till en pinsamt låg nivå.
            Vi befinner oss inte på arbetarkommunens valmöte, utan i riksdagen.
          </note>
          <note>
            Låt mig ställa en motfråga: Kan Erik Åsbrink hitta en enda pensionär
            som har fått sin pension vare sig höjd eller sänkt till följd
            av att avkastningen i dag, dvs. räntan, har stigit eller sjunkit?
            Det finns ingen sådan pensionär. Lika falsk är Erik Åsbrinks analogi
            vad gäller avkastningen på aktier.
          </note>
          <note>
            Sanningen, fru talman, är att detta är ett förslag som kommer
            från LO och som innebär socialisering. Erik Åsbrink känner sig
            tvungen att föra fram förslaget. Det är en djup och avgörande
            skiljelinje i svensk politik, om man är för socialisering, som
            Erik Åsbrink är, och om man är emot socialisering, som folkpartiet
            liberalerna är.
          </note>
          <note type="speaker">
            Anf. 16 Statsrådet ERIK ÅSBRINK (s):
          </note>
          <note>
            Fru talman! Jag beklagar om jag har ställt frågor till några
            personer som inte har möjlighet att här och nu besvara dem. Jag
            kan dock försäkra er att ni kommer att få höra frågorna fler gånger
            och få tillfälle att besvara dem i andra sammanhang.
          </note>
          <note>
            Frågorna kommer alltså att upprepas.
          </note>
          <note>
            Anne Wibble säger att det här är en statlig fond som innebär
            socialisering om AP-fonden köper aktier.
          </note>
          <note>
            Jag kan inte hålla med om det. Jag anser att det är pensionärernas
            pengar och att de enbart skall användas till utbetalning av pensioner.
            Det ligger i vårt förslag att det övergripande målet för fondförvaltningen
            är att avkastningen blir så hög som möjligt. Fonderna skall inte
            ha några uppgifter i näringspolitiken, i bostadspolitiken, i regionalpolitiken
            eller på något annat område.
          </note>
          <note>
            Dessa viktiga områden skall vi som vanligt sköta via statsbudgeten
            och genom de beslut som fattas i denna kammare. Det är inte pensionärernas
            pengar som skall användas för att uppnå olika ting på dessa områden.
          </note>
          <note>
            Om moderater och folkpartister vill föra en god bostadspolitik
            kan de till att börja med på nytt se över de förslag som de har
            lagt fram om att skära ned på subventioner och därmed höja boendekostnaderna.
            Det är ett naturligare sätt att åstadkomma en god bostadspolitik
            än att blanda in
          </note>
          <note>
            ATP-pengarna i sammanhanget.
          </note>
          <note>
            Av Hugo Hegeland har vi fått klart för oss -- och jag antar att
            det är den moderata uppfattningen -- att
          </note>
          <note>
            ATP-systemet är för generöst uppbyggt. Det innebär alltså att
            den nödvändiga korrigering som skall ske framöver kommer att drabba
            pensionerna. Jag kan möjligen tolka Daniel
          </note>
          <note>
            Tarschys inlägg så att det skall ske på avgiftssidan.
          </note>
          <note>
            Han uppgav nämligen att det är med avgifter som de löpande pensionsutbetalningarna
            skall täckas.
          </note>
          <note>
            Så kan man också göra, men det kräver att vi årligen tar ut en
            eller två tusenlappar extra av varje löntagare för att ersätta
            den uteblivna förbättringen av avkastningen. Visst kan det ibland
            vara nödvändigt och bra att göra sådana insatser, men i detta
            fall tycker jag att det är totalt onödigt, eftersom vi kan uppnå
            samma effekt på annat sätt, nämligen genom att ge ATP-pengarna
            samma möjlighet att förränta sig som alla andra placerare redan
            har givits.
          </note>
          <note>
            Det handlar om en effektivare kapitalmarknad. Jag är övertygad
            om att en sådan -- AP-fonden utgör ungefär 30 % av den svenska
            kapitalmarknaden --
          </note>
          <note>
            bidrar till en bättre fungerande ekonomi och därmed en högre
            tillväxt. Det föreliggande förslaget, om det genomförs, kommer
            att förstärka det framtida pensionssystemet.
          </note>
          <note>
            Låt mig till sist upprepa min fråga, en fråga som vi får anledning
            att återkomma till i andra sammanhang: Är ni beredda att ställa
            upp på att
          </note>
          <note>
            AP-fondens pengar uteslutande används för att trygga ATP nu och
            i framtiden?
          </note>
          <note>
            Förste vice talmannen anmälde att Anne Wibble och Daniel Tarschys
            anhållit att till protokollet få antecknat att de inte ägde rätt
            till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1990/91:203 om differentierad mervärdeskatt
          </note>
          <note type="speaker">
            Anf. 17 Statsrådet ERIK ÅSBRINK (s):
          </note>
          <note>
            Fru talman! Görel Thurdin har frågat mig om jag är beredd att
            medverka till ett sänkt skattetryck och förbättrat fördelningspolitiskt
            utfall för skattomläggningen genom att differentiera mervärdeskatten
            och därmed sänka skatten på mat, boende och persontransporter.
          </note>
          <note>
            Skattereformen är en av de mest omfattande reformer som någonsin
            har genomförts i Sverige.
          </note>
          <note>
            Skatten på arbete och sparande har sänkts och i stället har skatten
            på konsumtion, energi och miljöskadliga ämnen skärpts.
          </note>
          <note>
            En rad olika studier -- bl.a. av LOs ekonomer, finansdepartementet
            och oberoende forskare --
          </note>
          <note>
            visar tvärtemot vad Görel Thurdin hävdar att skattereformen har
            en god fördelningsprofil och att de flesta grupper får ett positivt
            utbyte av reformen.
          </note>
          <note>
            Det visar sig också i ett alltmer växande stöd för skattereformen
            hos allmänheten.
          </note>
          <note>
            Skattereformen medför att hushållens disponibla inkomst förbättras
            med i genomsnitt 2 %. Den underlättar för parterna på arbetsmarknaden
            att träffa stabiliseringsavtal med låga nominella lönelyft och
            förbättrar därmed möjligheterna att varaktigt bryta inflationen.
            Skattereformen bidrar också till en bättre tillväxt som alla grupper
            får utbyte av i längden.
          </note>
          <note>
            Skattereformen innebar inte bara sänkta marginalskatter. För
            socialdemokraterna var det en nödvändig förutsättning att inte
            minst genom finansieringen av skattereformen ge den en riktig
            fördelningsprofil.
          </note>
          <note>
            När finansieringen utformades lades stor vikt vid åtgärder som
            främst berörde höginkomsttagarna.
          </note>
          <note>
            Framför allt gäller det den skärpta kapitalbeskattningen. Tidigare
            var kapitalinkomster mycket lindrigare beskattade än arbetsinkomster.
            Nu har skatten på arbete sänkts och skatten på kapital höjts.
            Skärpningen av kapitalbeskattningen uppgår till omkring 40
          </note>
          <note>
            miljarder kronor. Det gäller bl.a. skärpt skatt på aktievinster,
            höjd skatt på andra slag av reavinster och skärpt skatt på privata
            pensionsförsäkringar.
          </note>
          <note>
            Till detta kommer den fulla beskattningen av olika tidigare bara
            delvis beskattade eller helt obeskattade löneförmåner liksom en
            rad avdragsbegränsningar. Skattelättnaderna för ränteutgifter
            reduceras genom reformen till 30 %.
          </note>
          <note>
            Detta är viktigt ur fördelningspolitisk synvinkel, då det är
            höginkomsttagarna som i särskilt stor utsträckning undvikit skatt
            genom stora ränteavdrag.
          </note>
          <note>
            Görel Thurdin hävdar att ensamstående med barn, studerande och
            pensionärer förlorar på skattereformen. Det är fel. Ensamstående
            med barn får tvärtom genom skattesänkningar samt kraftigt förbättrade
            barn- och bostadsbidrag en större ökning av köpkraften än någon
            annan grupp.
          </note>
          <note>
            De studerande har blivit kompenserade för de fördyringar som
            beror på skattereformen. År 1991
          </note>
          <note>
            höjs studiemedlen för heltidsstuderande från 170
          </note>
          <note>
            till 180 % av basbeloppet. Förbättringar av bostadsbidragen för
            ungdomar samt en höjning av det s.k. fribeloppet från 39 650 kr.
            till 48 300 kr. har ytterligare bidragit till en förbättring av
            de studerandes ekonomi. Eftersom skattereformen gynnar arbete
            får studenterna betydande fördelar då de söker sig ut i arbetslivet.
            I det nya skattesystemet lönar sig investeringar i utbildning
            betydligt bättre än tidigare.
          </note>
          <note>
            Även pensionärerna får en förbättrad ekonomi till följd av skattereformen.
            Totalt sett beräknas pensionärerna som kollektiv tjäna ca 4 miljarder
            kronor på skattereformen. Det motsvarar i genomsnitt 2 500 kr.
            per pensionär. De pensionärer som bara har folkpension har såväl
            1990 som 1991
          </note>
          <note>
            fått höjda pensionstillskott, samtidigt som de statliga minimigränserna
            för bostadstillägg har höjts.
          </note>
          <note>
            Det är viktigt att en så genomgripande reform som skattereformen
            utvärderas noggrant redan från första början. Därför tillsatte
            regeringen i juni 1990
          </note>
          <note>
            en särskild kommitté med uppdrag att i en rad olika avseenden
            analysera effekterna av skattereformen.
          </note>
          <note>
            Uppdraget skall redovisas löpande genom delrapporter. En slutrapport
            skall redovisas i maj
          </note>
          <note>
            1995.
          </note>
          <note>
            Om det visar sig att det finns brister i skattereformen är regeringen
            villig till omprövning.
          </note>
          <note>
            I några fall har justeringar redan gjorts.
          </note>
          <note>
            Exempelvis befinner sig en liten grupp pensionärer med låga inkomster
            i en utsatt situation. Det är dock inte till följd av skattereformen
            utan beror bl.a. på hyreshöjningar som går vida utöver vad som
            motiveras av finansieringen av skattereformen. Dessa pensionärer
            får nu ett särskilt stöd i form av ett extra kommunalt bostadstillägg,
            som betalas ut retroaktivt fr.o.m.
          </note>
          <note>
            den 1 januari 1991.
          </note>
          <note>
            En annan grupp pensionärer, som i det gamla skattesystemet hade
            skattefrihet, fick i det nya börja att betala skatt. Det gällde
            en del förtidspensionärer med halv eller två tredjedels förtidspension,
            änkor med recuderad änkepension och personer med förtida uttag
            av pension. För att undanröja detta problem har regeringen lagt
            fram förslag som ger denna grupp betydande förbättringar.
          </note>
          <note>
            När det gäller skattereformens miljöpolitiska profil vill jag
            peka på att regeringens förslag bl.a. innebar en kraftigt höjd
            beskattning av energi.
          </note>
          <note>
            Punktskatterna ersattes delvis av koldioxidskatt och svavelskatt.
            Vidare infördes en miljödifferentiering av skatten på oljor i
            syfte att stimulera användningen från miljösynpunkt bättre dieselkvaliteter.
          </note>
          <note>
            Den höjda energibeskattningen ökar intresset för olika typer
            av energisparande. Koldioxidskatten ger incitament att gå över
            till energislag med låga utsläpp av koldioxid. Svavelskatten medför
            övergång från högsvavliga till lågsvavliga kvaliteter av olja
            och andra energislag och befrämjar reningsåtgärder.
          </note>
          <note>
            I fråga om byggmomsen är det inte så att den höjda momsen på
            byggande och investeringsbidraget tar ut varandra. Investeringsbidraget
            avser endast permanentbostäder som byggs med statliga bostadslån.
            Även andra begränsningar finns. För övriga fastigheter skulle
            en reducering av mervärdeskatten innebära ett betydande inkomstbortfall.
          </note>
          <note>
            Görel Thurdin synes ha föreställningen att EG
          </note>
          <note>
            redan har fastställt regler för hur mervärdeskatten skall vara
            utformad. Så är icke fallet. Man har inom
          </note>
          <note>
            EG ännu inte utformat något gemensamt regelsystem för den indirekta
            beskattningen. Än mindre är Sverige, så länge vi ännu icke är
            medlemmar av EG, bundet av några EG-regler på skatteområdet. Beslut
            om hur mervärdeskatten skall vara utformad, och däribland huruvida
            den skall vara differentierad, måste vi fatta själva.
          </note>
          <note>
            Riksdagen har tidigare beslutat att mervärdeskatten skall sänkas
            vid nästa årsskifte.
          </note>
          <note>
            Regeringen har under senare tid övervägt hur en sådan sänkning
            på bästa sätt bör ske.
          </note>
          <note>
            Regeringen presenterade den 21 maj ett åtgärdspaket för att stabilisera
            priser och köpkraft.
          </note>
          <note>
            Åtgärderna syftar till att pressa tillbaka kostnadsökningarna
            och dämpa inflationen.
          </note>
          <note>
            Bland de förslag som presenterades ingår en större sänkning av
            mervärdeskatten på livsmedel och serveringstjänster, i stället
            för en mindre sänkning på alla varor och tjänster. Mervärdeskatten
            på livsmedel (exkl. alkohol och tobak) samt serveringstjänster
            föreslås sänkas från 25 % till
          </note>
          <note>
            18 %. Det möjliggör en större prissänkning på ett viktigt område
            och det gynnar låg- och medelinkomsttagare, pensionärer och barnfamiljer.
          </note>
          <note>
            En differentierad mervärdeskatt kräver att det område som skall
            omfattas av annan skattesats än den generella kan definieras på
            ett enkelt och entydigt sätt. Även om man når långt i detta avseende
            torde det uppstå vissa avgränsningsproblem. Komplexiteten i skattesystemet
            ökar och det blir ett visst merarbete för skattemyndigheterna
            och de skattskyldiga.
          </note>
          <note>
            Bl.a. måste kontrollresurser tas i anspråk för att se till att
            skatt redovisas enligt rätt skattesats.
          </note>
          <note>
            Det är därför angeläget att så långt möjligt försöka bibehålla
            ett enhetligt och generellt skattesystem och se till att de undantag
            från enhetligheten som görs är så få och så entydigt definierade
            som möjligt.
          </note>
          <note>
            Det är också väsentligt att inte företa ofinansierade skattesänkningar
            som försvagar statsfinanserna.
          </note>
          <note>
            Ett genomförande av centerpartiets förslag skulle leda till en
            kraftig försvagning av statsfinanserna och därmed äventyra balansen
            i den svenska ekonomin. Detta skulle i sin tur leda till stigande
            räntor, högre inflation och en försämrad bytesbalans. Ytterst
            skulle därmed också välfärden och sysselsättningen hotas.
          </note>
          <note type="speaker">
            Anf. 18 GÖREL THURDIN (c):
          </note>
          <note>
            Fru talman! Jag tackar statsrådet för svaret.
          </note>
          <note>
            Den nu genomförda skatteomläggningen med sänkta marginalskatter
            var enligt min och centerpartiets uppfattning nödvändig. Centern
            ställde emellertid redan under utredningstiden kravet att låginkomsttagare
            inte skulle betala höginkomsttagarnas skattesänkningar. Även för
            fackföreningsrörelsen var detta ett viktigt kriterium för skatteomläggningen.
          </note>
          <note>
            En total utvärdering är ännu inte möjlig att göra.
          </note>
          <note>
            En särskild kommitté är tillsatt för att analysera effekterna
            av skatteomläggningen. Mot den bakgrunden är det inte trovärdigt
            att som statsrådet redovisa preciserade uppgifter om fördelningsutfallet.
            Själv har jag i min interpellation framhållit att flertalet utredningar
            tyder på att omläggningen fått ett snedvridet fördelningspolitiskt
            utfall till nackdel för dem med lägre inkomster. Verkligheten
            har sedermera dessutom visat att så är fallet.
          </note>
          <note>
            Framför allt ensamstående med barn, studerande samt pensionärer
            utan eller med låg ATP är grupper som av de fördelningspolitiska
            utredningarna utpekas som ''förlorare''. LOs utredning, som statsrådet
            åberopar, visar tvärtom att personer med bruttoinkomster under
            100 000 kr.
          </note>
          <note>
            får en köpkraftsförstärkning. I inkomstskiktet upp till 100 000
            kr. ligger drygt 1,2 miljoner personer eller ca 28 % av alla inkomsttagare.
          </note>
          <note>
            Regeringen har dessutom, som Erik Åsbrink också medgav, redan
            tvingats korrigera skatteomläggningen på flera punkter på grund
            av dess fördelningspolitiska utfall. Det gäller bl.a.
          </note>
          <note>
            höjda kommunala bostadstillägg, sedan tusentals pensionärer tvingats
            söka socialbidrag.
          </note>
          <note>
            Bidragsberoendet har över lag ökat kraftigt efter skatteomläggningen.
            Regeringsföreträdare har vid flera tillfällen skyllt det fördelningspolitiska
            utfallet, till följd av bl.a. hyreshöjningarna, på andra faktorer
            än skatteomläggningen. Jag måste säga att jag finner detta svagt.
            Ni borde erkänna de beslut ni fattat och stå för dem. Fakta talar
            för sig själva. SPK har t.ex. visat att hyrorna steg med
          </note>
          <note>
            23,7 % i februari i år. Två tredjedelar av denna höjning härrör
            enligt SPK från skatteomläggningens effekter.
          </note>
          <note>
            Stockholms stad har i sin sociala korttidsstatistik visat att
            i februari ökade även antalet bidragshushåll med otillräcklig
            inkomst av heltidsarbete. Jämfört med december i fjol har de mer
            än fördubblats i antal. Detta kan naturligtvis inte hänföras till
            ökad arbetslöshet, utan ökningen inföll samtidigt som hyrorna
            höjdes med i genomsnitt över 20 % i Stockholm.
          </note>
          <note>
            Ett par goda vänner berättade för mig att deras gamla mor utan
            ATP fått hyran höjd med 500
          </note>
          <note>
            kr./mån och bostadsbidraget minskat med 100 kr.
          </note>
          <note>
            Skattereformen är på sina håll obönhörlig.
          </note>
          <note>
            Jag välkomnar dock statsrådets besked att regeringen är villig
            till omprövning om det visar sig att det finns brister i skatteomläggningen.
            Jag tolkar statsrådet så att han avser ytterligare omprövning.
          </note>
          <note>
            En sådan omprövning fick vi bevittna i tisdags då regeringen
            omprövade sitt motstånd mot sänkt matmoms. Vi välkomnar också
            detta, även om förslaget borde lagts fram tidigare och sänkningen
            enligt vår uppfattning borde varit större.
          </note>
          <note>
            Differentierad moms med sänkt skatt på mat är ett bra fördelningspolitiskt
            komplement till skatteomläggningen. I och med att förslaget lades
            fram så sent på riksdagsåret och någon proposition inte, enligt
            besked från statsministern i går, skall läggas fram före valet,
            framstår förslaget i hög grad som taktik och valfläsk. Biträdande
            finansministern själv har ju tidigare inte varit någon vän av
            sänkt matmoms. Det uppstår mot denna bakgrund tvivel om ni socialdemokrater
            verkligen menar allvar med förslaget.
          </note>
          <note>
            I allt väsentligt delar jag den syn på ett enhetligt och generellt
            skattesystem som statsrådet förespråkade. Det är emellertid på
            områden som berör nödvändig konsumtion -- mat, boende och persontransporter
            -- där det enligt vår uppfattning är skäligt att ha en lägre skattesats.
            Det betyder mest för låginkomsttagare eftersom de lägger en större
            andel av sin disponibla inkomst på sådan konsumtion. Att avskaffa
            momsen på kollektivtrafik är också en angelägenhet ur miljösynpunkt.
          </note>
          <note>
            Sänkt moms på nödvändig konsumtion ger dock ett bättre utfall
            för barnfamiljerna än en generell sänkning av momsen. Det har
            beräkningar visat.
          </note>
          <note>
            Dessutom minskar bidragsberoendet och rundgången av skattemedel.
            Det ger utrymme för sänkt skattetryck, som Erik Åsbrink så varmt
            talat för.
          </note>
          <note>
            Med sänkt moms på nödvändig konsumtion når man också ut till
            alla låginkomsttagare.
          </note>
          <note>
            Träffsäkerheten därvidlag är bättre med skattesänkning än med
            bidrag.
          </note>
          <note>
            Jag är väl medveten om att EG ännu inte bestämt hur man skall
            ha det med harmoniseringen av momsen. Oavsett medlemskap eller
            inte kommer dock Sverige att bli tvunget att av marknadsskäl anpassa
            mervärdeskatten i EGs riktning. EGs förslag innebär differentierad
            moms med sänkt skatt på nödvändig konsumtion. Däremot har inga
            förslag framlagts om sänkt generell moms.
          </note>
          <note>
            Centern har noggrant bearbetat matmomsfrågan.
          </note>
          <note>
            Vi har lagt fram ett komplett förlag, inkluderande lagförslag.
            Centerns förslag är så utformat att eventuella gränsdragningsproblem
            minimeras.
          </note>
          <note>
            Centerns samtliga förslag är också, tvärtemot vad
          </note>
          <note>
            Åsbrink påstod, fullt finansierade. Om regeringen studerar detta
            förslag kommer det att gå fortare med skrivande av lagrådsremiss
            och proposition.
          </note>
          <note>
            Det enklaste vore om ni i finansutskottet redan nu ställde er
            bakom vårt förslag. Då gynnas inte heller godis och coca-cola,
            som någon skrev.
          </note>
          <note type="speaker">
            Anf. 19 ANNE WIBBLE (fp):
          </note>
          <note>
            Herr talman! Jag håller med Görel Thurdin på en punkt, nämligen
            att det är nödvändigt att sänka skattetrycket. Det är konstigt
            att Erik Åsbrink inte sade ett enda ord om detta i sitt långa
            interpellationssvar. Enligt min uppfattning är det en alldeles
            nödvändig följd av den viktiga skattereformen att man målmedvetet
            tar sig an arbetet med att sänka skatterna i Sverige. Jag förstår
            dock att Erik Åsbrink inte tycker att det är så viktigt.
          </note>
          <note>
            Med utgångspunkt i att det är huvuduppgiften att sänka skatterna
            totalt sett är det konstigt att Görel
          </note>
          <note>
            Thurdins enda konkreta förslag är att omfördela skatterna. Hon
            vill ha mindre skatt på mat och diverse andra ting och mer skatt
            på en mängd andra saker. Till förespråkarna för denna omfördelning
            har nu också Erik Åsbrink sällat sig. Själv tycker jag det är
            oerhört mycket bättre att få sänkt skatt på alla varor och tjänster
            -- mat, boende, resor, kläder och en mängd andra ting som vi behöver.
          </note>
          <note>
            Erik Åsbrinks svar i dag innehåller en lång utläggning om skattereformens
            fördelningspolitiska effekter. Jag håller med honom om att dessa
            är bra. Skattereformen är utformad med stor hänsyn tagen just
            till de fördelningspolitiska effekterna. Men, fru talman, sedan
            kommer det märkliga. Erik Åsbrink påstår i slutet av sitt svar
            att en sänkning av momsen på livsmedel och serveringstjänster
            i kombination med en höjning av momsen på allting annat ''gynnar
            lågoch medelinkomsttagare, pensionärer och barnfamiljer''. Erik
            Åsbrink har under lång tid varit en intensiv och -- får jag säga
            -- duktig agitator för precis motsatt uppfattning, nämligen samma
            moms på allting. Jag skall be att få referera några av hans uttalanden.
          </note>
          <note>
            I skattepropositionen från mars månad 1990 står det så här: ''KIS
            (utredningen om moms m.m.) har låtit utföra en undersökning av
            de fördelningspolitiska effekterna av en lägre mervärdeskatt på
            livsmedel. Resultatet av denna undersökning ger vid handen att
            en differentiering av mervärdeskatten inte är ett effektivt fördelningspolitiskt
            instrument. Jag delar denna uppfattning.''
          </note>
          <note>
            När skattepropositionen debatterades i riksdagen i juni 1990
            sade Erik Åsbrink till Görel Thurdin:
          </note>
          <note>
            ''Erkänn vad som nu är bevisat bortom varje skymt av tvivel,
            att höjda barnbidrag är en mycket bättre fördelningspolitik än
            subventionerat ätande. Det finns bara en grupp som skulle tjäna
            på lägre matmoms, och det är landets matproducenter. Om det är
            dessa som ni vill gynna -- och den tanken är väl inte alldeles
            främmande -- säg då det öppet.
          </note>
          <note>
            Låtsas inte som om det är barnfamiljerna eller låginkomsttagarna
            som ni hjälper.''
          </note>
          <note>
            Till Lars Bäckström, som också deltog i debatten i samma fråga,
            sade Erik Åsbrink så här: ''Jag måste säga att jag har svårt att
            förstå det envetna hävdandet att matmomsen skall sänkas. De fördelningspolitiska
            studier som har gjorts, och det är flera, visar alldeles tydligt
            att det inte finns några positiva fördelningseffekter. Förslaget
            gynnar inte barnfamiljer, och det gynnar inte låginkomsttagare.
          </note>
          <note>
            Den enda kvarvarande rimliga förklaringen är något slags allmän
            populism.'' -- Det är ett citat av vad statsrådet Åsbrink sade
            i juni 1990.
          </note>
          <note>
            Jag har mot den bakgrunden en enda fråga till statsrådet Åsbrink:
            Var är de nya studier, de nya fakta, det nya material, som motiverar
            regeringens och Erik Åsbrinks helomvändning? Vilka nya skäl vill
            Erik Åsbrink åberopa för att ändra en grundläggande princip i
            skattereformen?
          </note>
          <note>
            Kan det vara så att Erik Åsbrink anser att svenska folket äter
            för litet, att man måste sänka skatten på mat så att det lönar
            sig att äta mer och höja skatten på leksaker och böcker därför
            att svenska barn leker för mycket och läser för mycket?
          </note>
          <note>
            Kan det vara så att Erik Åsbrink anser att svenska folket äter
            för litet bakelser och borstar tänderna för mycket? Det skulle
            kunna vara ett skäl att sänka skatten på bakelser och höja skatten
            på tandkräm, vilket är vad han nu föreslår.
          </note>
          <note>
            Anser Erik Åsbrink att skattereglerna här i landet är för enkla,
            så att vi måste göra dem mer komplicerade och lätta att fuska
            med, att byråkratin är för liten och att det skall löna sig bättre
            att fuska?
          </note>
          <note>
            Anser Erik Åsbrink att det av fördelningspolitiska skäl är önskvärt
            att särskilt stödja höginkomsttagarnas inköp av oxfilé och rysk
            kaviar på bekostnad av låginkomsttagarnas köp av hushållspapper,
            tvättmedel och tvål?
          </note>
          <note>
            Anser Erik Åsbrink att matproducenterna blivit så missgynnade
            att det är önskvärt med ett särskilt stöd till dem, på bekostnad
            av t.ex. teko-företagen och deras försäljning av kläder?
          </note>
          <note>
            Jag skulle vilja ha ett svar från Erik Åsbrink på frågan: Vilka
            skäl motiverar denna helomvändning och dessa avsteg från en av
            skattereformens viktigaste principer?
          </note>
          <note type="speaker">
            Anf. 20 DANIEL TARSCHYS (fp):
          </note>
          <note>
            Fru talman! Anne Wibble gav Erik Åsbrink så många bra frågor
            att jag skulle kunna hålla tyst, men eftersom jag har haft anledning
            att begrunda de här frågorna litet grand från barnfamiljernas
            synpunkt och mot bakgrund av de frågor som vi har att handlägga
            i socialutskottet vill jag ändå fortsätta den här utfrågningen
            något.
          </note>
          <note>
            Det finns sedan gammalt klara undersökningsresultat om vad man
            bör göra för att bistå barnfamiljerna. Man har noga jämfört sänkt
            moms på maten med höjda barnbidrag och funnit att det är en mycket
            mer effektiv metod att höja barnbidragen, om man vill hjälpa barnfamiljena.
          </note>
          <note>
            Det är alltså inte barnfamiljerna som regeringen är ute efter
            att hjälpa.
          </note>
          <note>
            Jag ställer mig då frågan: Vem, mer exakt, är det då som regeringen
            vill hjälpa med det här förslaget?
          </note>
          <note>
            Är det livsmedelsproducenterna? Det är den misstanke som man
            får av det som Anne Wibble läste upp. Är det mellanleden inom
            handeln? Är det de som är speciellt illa ute och som behöver detta
            stöd från regeringens sida? Vem, mer exakt, är det som skall hjälpas
            genom det här förslaget?
          </note>
          <note>
            Det innebär, som Anne Wibble sade, att vi sänker momsen på hummer,
            rysk kaviar och oxfilé. Det innebär att vi höjer momsen på barnkläder,
            blöjor, resor och alla möjliga saker som människor efterfrågar.
          </note>
          <note>
            Det har gjorts många undersökningar -- av sparbankernas konsulenter
            och andra -- där man försökt ta reda på hur det här slår för enskilda
            hushåll. Såvitt jag har kunnat förstå av de undersökningarna innebär
            den här förändringen inte någon nettovinst för några hushåll.
            Jag skulle gärna vilja fråga: Vilka hushåll är det som kommer
            att göra stora vinster genom det förslag som regeringen vill framlägga?
          </note>
          <note>
            Vi hör från regeringens sida att en differentiering av momsen
            i själva verket inte är någonting nytt; vi har redan differentierad
            moms. Då frågar sig vän av ordning: Om regeringen vill genomföra
            den här förändringen, varför framläggs då inte förslaget nu? Då
            säger man att det är så nytt att det först måste gå till lagrådet.
            Hur kommer det sig att den omgången behövs, när vi redan har differentierad
            moms?
          </note>
          <note>
            Det är klart att vi inte längtar efter ett förslag av den här
            typen från regeringens sida. Vad vi däremot längtar efter är att
            få en förklaring till hur det kommer sig att socialdemokraterna
            även på denna punkt har övergivit gamla ståndpunkter.
          </note>
          <note>
            Det är uppenbarligen så att väljarna vill ha någonting nytt i
            år -- det framgår av alla opinionsmätningar. Socialdemokraternas
            svar på det behovet tycks vara att man förnyar sitt förråd av
            ståndpunkter på alla områden. Jag kan på rak arm inte komma ihåg
            något område där socialdemokraterna har kvar sina ståndpunkter
            från förra valet. Det skulle möjligen vara när det gäller föräldraförsäkringen,
            som återigen skall förlängas som man lovade sist, när det gäller
            barnomsorgen, som skall byggas ut som man lovade sist, och när
            det gäller semestern som, antar jag, återigen skall förlängas.
            Men på alla andra områden har socialdemokraterna såvitt jag kan
            förstå förnyat sitt förråd av ståndpunkter. Erik
          </note>
          <note>
            Åsbrink har gjort det särskilt grundligt. Så sent som i våras
            argumenterade han kraftigt emot det som han nu föreslår.
          </note>
          <note type="speaker">
            Anf. 21 LARS BÄCKSTRÖM (v):
          </note>
          <note>
            Fru talman! Den här debatten är väldigt viktig.
          </note>
          <note>
            Anne Wibble citerade en del av den debatt som jag och statsrådet
            Åsbrink förde i juni 1990. Jag kan berätta att statsrådet t.o.m.
            var litet vänlig mot mig och sade att han kände viss sympati för
            några av mina ståndpunkter och ansåg att jag delvis hade ett seriöst
            budskap, med undantag då för min uppfattning om matmomsen. För
            att vara litet raljant skulle jag kunna säga att jag nu har fått
            gehör för ett av mina mer ''oseriösa'' budskap -- då måste ju
            mina seriösa budskap ligga väldigt väl till.
          </note>
          <note>
            Jag väntar mig därför positiva steg på de områdena.
          </note>
          <note>
            De mer seriösa budskap jag har -- jag menar naturligtvis att
            också budskapet när det gäller matmomsen är mycket seriöst --
            är bl.a. att slopa skatteutjämningsreserven och närma företagsbeskattningen
            till EGs normala nivå. Inför en mer enhetlig kapitalbeskattning!
            Inför ett avdragstak för ränteutgifter över 100 000! Slopa en
            del av reduceringsreglerna på kapitalskattesidan.
          </note>
          <note>
            Så får vi en mer enhetlig kapitalbeskattning -- det borde ju
            Erik Åsbrink gilla. Slopa grundavdraget för inkomster över 180
            000! Det ger en viss ökad marginalskatteeffekt men mycket positiva
            effekter för statskassan. Höj marginalskatten! I dag är det få
            länder i EG som har lägre marginalskatter än
          </note>
          <note>
            Sverige. Vi har nästan den lägsta -- det är väl två tre länder
            som har lägre. Vi kunde ha en något höjd marginalskatt för inkomster
            över 240 000. Det är budskap som jag nu väntar mig att man också
            börjar överväga.
          </note>
          <note type="speaker">
            Anf. 22 FÖRSTE VICE TALMANNEN:
          </note>
          <note>
            Interpellationen handlar om differentierad moms.
          </note>
          <note type="speaker">
            Anf. 23 LARS BÄCKSTRÖM (v):
          </note>
          <note>
            Fru talman! Jag har all respekt för det. Men interpellanten ställde
            ju frågor om fördelningseffekterna av skatteomläggningen i dess
            helhet. Interpellantens fråga var ju vidare. Sedan har andra debattörer
            snävat in debatten.
          </note>
          <note>
            När det gäller fördelningseffekterna menar jag att det inte är
            så att alla förlorade på skatteomläggningen, men de bäst ställda
            tjänade mest, och de sämst ställda förlorade mest. Det är där
            problemet ligger. De åtgärder jag har tagit upp skulle kunna ändra
            på den saken.
          </note>
          <note>
            Så till en annan sak. När man nu har gjort en positiv omsvängning
            är det en sak som oroar mig.
          </note>
          <note>
            Socialdemokraterna har länge så att säga spelat defensivt eller
            spelat på högersidan, på högeryttern, för att använda en fotbollsterm.
            Nu byter man fot och gör en dribbling på vänsteryttern.
          </note>
          <note>
            Det är jättebra. Men gör då inte en dribbling för mycket i regeringen!
            Schackra inte med propositionen! Då kommer väljarna att bli oerhört
            misstrogna.
          </note>
          <note>
            Är det här en seriös omsvängning som innebär att man har gjort
            nya överväganden, skall man naturligtvis så skyndsamt som möjligt
            lägga fram en proposition. Men i stället säger man: Vi får se.
          </note>
          <note>
            Först ett par veckors och upp emot en månads beredning, sedan
            ett par månader i lagrådet, och sedan är det ju en hektisk valrörelse,
            och då hinner vi inte med det. Och den kan leda till att vi får
            en ny regering. Då kommer ju aldrig någon proposition att läggas
            fram. Då försvinner det här gyllene tillfället att finansiera
            sänkt moms på livsmedel. Då sänks momsen över lag automatiskt
            den 1 januari.
          </note>
          <note>
            Om ni skulle förlora regeringsmakten och vill återkomma under
            motionstiden har det här utrymmet gått förlorat. Om man skall
            få till stånd en sänkt moms på livsmedel är det alltså av oungänglig
            vikt att lägga fram en proposition som kan behandlas av tillträdande
            höstriksdag. Gör man inte det uppstår misstanken att det ingår
            i ett valtaktiskt spel. Jag vill inte tro det, men man kan enkelt
            undanröja den farhågan genom att lägga fram propositionen så skyndsamt
            som möjligt, helst sedan den 1 september, allra senast så att
            den ligger på bordet när höstriksdagen samlas. Gör man inte det
            uppstår denna misstanke, och det vore allvarligt.
          </note>
          <note>
            Så till den andra debattpunkten -- vem förslaget gynnar. KIS
            sade: ''Beräkningarna av en finansierad mervärdeskattesänkning
            på mat visar med avseende på omfördelning mellan olika inkomstlägen
            på en omfördelning från höginkomsttagare till låginkomsttagare.''
            Det var den slutsats som KIS drog.
          </note>
          <note>
            Det var också så att man i KIS -- i första delbetänkandet, s.
            267 -- visade att decil 10, alltså de som har de högsta inkomsterna,
            skulle förlora uppemot 1 000 kr. på en finansierad mervärdeskattesänkning.
            Det skall erkännas att en viktig del av omfördelningen sker på
            finansieringssidan.
          </note>
          <note>
            Sedan sade man i KIS att den positiva effekten var mer marginell.
            Jag anser att den inte var marginell.
          </note>
          <note>
            KIS beräkningar sade att den var 300--600 kr. Jag tror att den
            är vida större. Men vi kan inte ta bort det faktum att det har
            en omfördelande effekt.
          </note>
          <note>
            Sedan till barnfamiljerna. Visst är det enklast att höja barnbidragen,
            om det enbart är fråga om att hjälpa barnfamiljerna. Men det är
            underligt att man från de borgerligas sida här vill öka transfereringarna.
            Här är deras budskap: Sänk inte skatten, öka transfereringarna
            i stället! Här har man den ståndpunkten, men när det gäller alla
            andra frågor har man ståndpunkten att transfereringarna skall
            hållas nere. Det är bara på den här punkten som man hyser uppfattningen
            att transfereringar är bra. Det är en mycket märklig ståndpunkt
            man har.
          </note>
          <note>
            Sedan en annan sak. Det är inte bara barnfamiljer som är låginkomsttagare.
            Man talar ofta om den nya individualismen. Den yttersta nya individualismen
            är enpersonshushållet. Det finns många enpersonshushåll i detta
            land som också är låginkomsttagare. Även de ensamstående har rätt
            att få del av samhällets goda om de är låginkomsttagare. Glöm
            inte den gruppen hushåll, som är väldigt viktig!
          </note>
          <note>
            Slutligen: Det här är ett gyllene tillfälle att sänka momsen
            på maten. Om man sänker momsen med
          </note>
          <note>
            1,5 % generellt lär det inte leda till några prissänkningar alls.
            Om en vara kostar 19:90 lär inte handlaren gå ut i butiken och
            märka om den till
          </note>
          <note>
            19:70. Därför stämmer inte jämförelserna. Sänker man momsen generellt
            blir det ingen prissänkning.
          </note>
          <note>
            Sänker man momsen på mat får man en prissänkning.
          </note>
          <note type="speaker">
            Anf. 24 HUGO HEGELAND (m):
          </note>
          <note>
            Fru talman! Vi har nu ännu ett skolexempel på hur man argumenterar
            när man gör en helomvändning i förhållande till en tidigare intagen
            ståndpunkt. Det kommer säkerligen någon doktorsavhandling om detta:
            hur socialdemokraterna argumenterade när man var emot EG och hur
            man argumenterar nu när man är för EG, hur man argumenterade när
            man var emot en sänkning av höga marginalskatter och hur man argumenterade
            när man ändrat uppfattning och insett att man måste göra tvärtom.
          </note>
          <note>
            Nu har man gjort en helomvändning när det gäller frågan om en
            differentierad mervärdeskatt.
          </note>
          <note>
            Fördelen med dessa debatter och protokoll från dem, som vi har
            här i riksdagen, är att man med hjälp av dem och med pressens
            hjälp kommer att kunna lägga intill varandra argumenteringen för
            och argumenteringen emot. Det är naturligtvis lärorikt -- vi kan
            väl vänta upprepningar av detta.
          </note>
          <note>
            När jag lyssnade på svaret av Erik Åsbrink hajade jag till ett
            par gånger. Det har även föregående talare gjort.
          </note>
          <note>
            Det sägs redan inledningsvis i svaret att skatten på arbete och
            sparande har sänkts. Men skatten på mindre sparande har ju höjts
            i och med att schablonavdraget har tagits bort. Personer med låga
            sparbelopp får ju betala 30 % på avkastningen över 100 kr., och
            det drabbar särskilt just pensionärer, som ligger med låga sparbelopp
            i banksparande eller rent penningsparande.
          </note>
          <note>
            De drabbas till att börja med också av mervärdeskatten genom
            att den höjer priserna, men sedan justeras ju basbeloppet, så
            att där kompenseras de. Därför bör man inte överbetona fördelen
            för pensionärerna med en differentierad mervärdeskatt -- Erik
            Åsbrink räknade ju upp alla som tjänar på en differentierad mervärdeskatt.
          </note>
          <note>
            Fördelen för pensionärerna är kortvarig -- där justeras basbeloppet
            med hänsyn till den sänkta prisnivån.
          </note>
          <note>
            Redan i sitt svar är Erik Åsbrink inkonsekvent.
          </note>
          <note>
            Han säger att skatten på sparande har sänkts, men på nästa sida
            i svaret säger han att skatten på kapital har höjts. Men kapital
            är väl sparande, eller hur?
          </note>
          <note>
            Kapitalbeskattningen har t.o.m. skärpts med 40
          </note>
          <note>
            miljarder kronor. Det är väl inget uppmuntrande av sparandet!
            Där tycker jag att Erik Åsbrink är väldigt inkonsekvent.
          </note>
          <note>
            Vi har andra argument för sänkningen. Jag skall dock inte gå
            in på dem, eftersom de har refererats mycket bra och det har ställts
            utmärkta frågor av
          </note>
          <note>
            Anne Wibble. Jag kan dock erinra om att majoriteten i skatteutskottet,
            när det gäller principer om en enhetlig beskattning av olika slag
            av konsumtion, vidhåller sin uppfattning att man inte bör slopa
            eller differentiera momsen på livsmedel. Förslag som återkommer
            beträffande sådana åtgärder kan ses som en reaktion mot effekten
            av slopade subventioner på baslivsmedel och önskemål om att uppnå
            en bättre standard för barnfamiljer och låginkomsttagare. Utskottet
            anser nu liksom tidigare att syftet med dessa yrkanden kan tillgodoses
            på andra sätt som är enklare att administrera och effektivare
            från fördelningssynpunkt.
          </note>
          <note>
            Mot bakgrund av detta skulle jag vilja fråga Erik
          </note>
          <note>
            Åsbrink om ni har varit mycket splittrade i den socialdemokratiska
            riksdagsgruppen. Ni har haft överläggning efter överläggning,
            och ni har haft besök av statssekreterare från finansdepartementet.
            Varje utskottssammanträde har föregåtts av ett sådant besök. Det
            har varit utdragna diskussioner, och ni måste väl ha varit mycket
            splittrade i denna fråga.
          </note>
          <note>
            Nu undrar jag om Erik Åsbrink vill tala om varför han har gjort
            denna helomvändning. Eller skall vi behöva vänta på en bok liksom
            av Kjell-Olof Feldt som en framtida bästsäljare, där svaret äntligen
            kommer att ges på hur det eigentlich gewesen ist? I
          </note>
          <note>
            så fall är det ingen ide att vänta på svar i dag. Vi tycker att
            det skulle vara positivt om vi kunde få ett svar omgående beträffande
            denna helomvändning.
          </note>
          <note>
            Eftersom denna helomvändning har ägt rum då man har gått ifrån
            en principiellt intagen ståndpunkt i en fråga -- en viktig fråga
            tidigare --
          </note>
          <note>
            om att man inte skall differentiera momsen, vill jag fråga Erik
            Åsbrink om han kan lova att det inte kommer några nya helomvändningar
            i principiellt viktiga frågor från socialdemokratins sida, eller
            om det här kommer att sättas i system.
          </note>
          <note type="speaker">
            Anf. 25 GÖSTA LYNGÅ (mp):
          </note>
          <note>
            Fru talman! I en marknadsekonomi kommer miljöfrågorna automatiskt
            bort. Samhället måste träda in och försvara miljön, eftersom den
            inte har någon röst, någon kraft eller något hot att sätta bakom
            sina krav. Vi har tjatat om det ganska länge.
          </note>
          <note>
            Regeringen har börjat ta hänsyn till sådana saker.
          </note>
          <note>
            Jag noterar med glädje att energibeskattningen beskrivs som miljörelaterad
            i statsrådet Åsbrinks interpellationssvar. Vi hade velat gå längre,
            men det är ett steg i rätt riktning. Vi har nu också sett att
            ändrade bestämmelser när det gäller vindkraftens beskattningar
            miljömotiverade. Det är bra.
          </note>
          <note>
            När det gäller trafiken som trots allt utgör en betydligt mera
            miljöförstörande sektor än energiproduktionen -- åtminstone beträffande
            försurningen och koldioxideffekten -- har man verkligen gått åt
            fel håll i flera fall. Jag kan ta beskattningen av bilförmåner
            som ett exempel. Det är en både fördelningspolitiskt och miljöpolitiskt
            dålig profil på beskattningen av förmånen av fri bil.
          </note>
          <note>
            När det gäller avdragen för resor till och från arbetet har man
            fått en mycket dålig miljöprofil, trots RINKS undersökningar som
            visar hur man skulle kunna göra.
          </note>
          <note>
            Den största besvikelsen har med mervärdeskatteinslaget att göra,
            nämligen introduktionen av mervärdeskatt på kollektivtrafiken.
            Detta slår direkt mot miljöintressena och låginkomsttagarna. Det
            är trots allt låginkomsttagarna som i mycket högre grad än höginkomsttagarna
            använder kollektivtrafik.
          </note>
          <note>
            Höginkomsttagarna har i högre grad än låginkomsttagarna möjlighet
            att utnyttja de förmånliga beskattningsreglerna för förmånen av
            fri bil. När kommer dessa trafikfrågors miljöaspekter upp i era
            diskussioner, statsrådet
          </note>
          <note>
            Erik Åsbrink?
          </note>
          <note type="speaker">
            Anf. 26 Statsrådet ERIK ÅSBRINK (s):
          </note>
          <note>
            Fru talman! Det har varit intressant att lyssna till dessa inlägg.
            Nu har nämligen det som jag befarade för en stund sedan inträffat.
            Det har blivit en cirkus utan like mellan tre av de fem partier
            som aspirerar på att utgöra underlaget i en tänkt framtida regeringskonstellation.
            Det har varit en riktig cirkus. Inom parentes kan jag avslöja
            att cirkus är helt befriad från mervärdeskatt. Dessa partier skall
            alltså på något sätt komma samman och bestämma sig för en gemensam
            skattepolitik. Jag tycker nog inte att huvudfrågan gäller hur
            jag skall bemöta olika argument -- det skall jag göra, det blir
            något slags trefrontskrig -- utan den stora och intressanta frågan
            är hur ni skall kunna ena er om något som ens liknar tillstymmelsen
            till en skattepolitik med konsistens. Jag har ett förslag, eftersom
            ni är så oeniga. Anlita Alf Svensson som medlare. Kds är numera
            anhängare av både enhetlig och differentierad mervärdeskatt. Alf
            Svensson kan väl slå en brygga över det svalg som skiljer er åt.
          </note>
          <note>
            I sin interpellation, vilket också upprepades i repliken, påstår
            Görel Thurdin att flertalet av de utredningar som har gjorts visar
            på negativa fördelningspolitiska effekter. Jag har här fyra utredningar,
            från finansdepartementet, LO-
          </note>
          <note>
            ekonomerna, boverket och TCO. Det finns också en undersökning
            från en fristående forskargrupp.
          </note>
          <note>
            Det handlar således i själva verket om fem undersökningar som
            alla visar på positiva fördelningseffekter. Jag kan försäkra att
            det även gäller LO-ekonomernas studie. Jag har läst den, och jag
            har talat mycket med LO-ekonomerna, även om Anne Wibble kanske
            ogillar den saken.
          </note>
          <note>
            Man visar på positiva effekter. Eftersom Görel
          </note>
          <note>
            Thurdin påstår att en majoritet av utredningar visar på motsatsen
            måste jag få veta vilken denna stora mängd av utredningar är,
            som för mig är helt okända men som Görel Thurdin tydligen besitter
            kunskap om. Var finns de? Visa åtminstone på en undersökning som
            hävdar att skattereformen ger negativa fördelningseffekter.
          </note>
          <note>
            Ett annat problem som inte går att komma undan när det gäller
            centerns skattepolitik är den våldsamma underfinansieringen. Det
            fattas mer än
          </note>
          <note>
            10 miljarder kronor för att ni skall kunna finansiera era förslag.
            Det är ingen konst att säga att matmomsen borde sänkas mera och
            att momsen borde sänkas på allt möjligt annat, men den finansiering
            ni har räcker inte till. Vi kan inte kasta ur oss den typen av
            löften. Det låter trevligt, men det har ingenting med seriös ekonomisk
            politik att skaffa.
          </note>
          <note>
            Till Lars Bäckström vill jag säga att jag har uppskattat våra
            meningsutbyten mycket, även i momsfrågan. Jag uppskattar också
            det inlägg som har gjorts här. Vi är dock fortfarande inte överens
            på en del punkter. Jag motsätter mig alla de andra förslag som
            fördes fram om att man på olika sätt skall ändra skattereformen.
            Till skillnad från Lars
          </note>
          <note>
            Bäckström hävdar jag -- återigen med stöd av studier som har
            gjorts -- att de som har de högsta inkomsterna förlorar på skattereformen.
            Det visar våra undersökningar. Det tycker jag är en viktig information
            i det här sammanhanget.
          </note>
          <note>
            Jag är också överens med Gösta Lyngå om att det är viktigt att
            man tar miljöpolitiska hänsyn i skattepolitiken. Det har gjorts
            i växande utsträckning. Jag hävdar att Sverige är ett föregångsland
            på detta område. I andra länder och även inom EG-kommissionen
            studerar man med stort intresse vad vi har gjort.
          </note>
          <note>
            Jag har också fått frågan om varför det har skett en helomvändning
            när det gäller matmomsen. Jag skall inte förneka att jag och andra
            har intagit en ändrad ståndpunkt i den frågan. Den viktigaste
            förklaringen till detta är att vi har bakom oss ett 80-
          </note>
          <note>
            tal med högre ökningar av priset på mat än av priset på nästan
            alla andra områden. Maten har blivit mycket dyrare i Sverige än
            i andra länder. Priset på mat har ökat mycket mer än priset på
            andra varor.
          </note>
          <note>
            Vi angriper nu detta genom en kombination av olika åtgärder.
            Matmomssänkningen är bara en av dessa åtgärder. Hit hör också
            sänkt gränsskydd, den interna avregleringen av jordbruket, ökad
            prispress och ökad konkurrens inom den här sektorn. Sammantaget
            kommer detta att leda till lägre matpriser, och det kommer de
            svenska konsumenterna till gagn. Det är oacceptabelt att matpriserna
            skall vara så höga i Sverige jämfört med andra länder.
          </note>
          <note>
            Det är förvisso ett avsteg från principen om en enhetlig mervärdeskatt.
            Det avsteget är dock mycket mindre än vad Anne Wibble vill göra
            sken av. Vi har ingen enhetlig beskattning av den privata konsumtionen
            i dag. Flera områden är helt och hållet undantagna från mervärdeskatt,
            och på andra områden finns både mervärdeskatt och punktskatter.
            Vi har en trappa och inte en enhetlig beskattning av den privata
            konsumtionen. Det är sanningen. Folkpartiet var mycket angeläget
            om att det skulle vara på det sättet. Det var viktigt för folkpartiet
            att Dagens Nyheter skulle befrias från mervärdeskatt men att tekoindustrin
            i
          </note>
          <note>
            Sjuhäradsbygden skulle ha full mervärdeskatt. Jag kan kasta tillbaka
            frågan. Vad är det för branschpolitik som folkpartiet företräder?
            Varför skall ett stort tidningsföretag ha gynnsammare skatteförhållanden
            än ett tekoföretag?
          </note>
          <note>
            Jag vill avsluta med att citera Konrad Adenauer.
          </note>
          <note>
            Jag hoppas att Lars Bäckström inte tolkar det som ett nytt tecken
            på högervridning. Konrad Adenauer sade nämligen följande: Jag
            kan väl inte rå för att jag har blivit förnuftigare över natten.
          </note>
          <note type="speaker">
            Anf. 27 HUGO HEGELAND (m):
          </note>
          <note>
            Fru talman! Tyvärr kan jag inte säga att jag känner mig förnuftigare
            efter att ha lyssnat till Erik
          </note>
          <note>
            Åsbrinks inlägg här. Jag fick inte något svar på någon fråga.
          </note>
          <note>
            Däremot började Erik Åsbrink med att tala om en cirkus utan like
            och t.o.m. om en riktig cirkus. Och det skall Erik Åsbrink säga
            som har cirkulerat ett helt varv när det gäller inställningen
            till differentierad moms i vad gäller livsmedel. Det är också
            ett exempel på hur man skall argumentera när man sitter mycket
            illa till. Då skall man beskylla motståndaren för precis det som
            man själv har gjort sig skyldig till, och det gäller t.ex. denna
            cirkus som
          </note>
          <note>
            Erik Åsbrink har satt i gång inom sitt eget parti.
          </note>
          <note>
            Nu använder Erik Åsbrink som argument att livsmedelspriserna
            har stigit under 1980-talet. Men det visste väl Erik Åsbrink redan
            den 11 juli förra året och när han har gjort senare uttalanden,
            eller hur? Nu kommer detta argument. Det håller inte.
          </note>
          <note>
            Erik Åsbrink säger att vi inte har en enhetlig mervärdeskatt
            utan att vi har en trappa. Ja visst, men nu gäller det argumenteringen.
            Ni har argumentera emot alla förslag som har kommit från dem som
            har velat ha differentierad mervärdeskatt.
          </note>
          <note>
            Ni har argumenterat på ett sådant sätt att ni har sagt att det
            är helt omöjligt. Ni har inte sagt att vi skall genomföra detta
            eftersom vi har en trappa och inte har perfekt och enhetlig mervärdeskatt.
            Det gäller således den argumentering ni har använt er av tidigare.
            Ni kommer nu med andra argument som inte har med den tidigare
            argumenteringen att göra -- i annat fall skulle den ha varit omöjlig
            från början.
          </note>
          <note>
            Jag nämnde att sparat kapital drabbas av den höga mervärdeskatten.
            Jag vill där göra ett tillägg. Om man t.ex. har 100 000 kr. på
            banken och vill använda dem till konsumtionsvaror, går 25 000
            med en gång till skatt. Därför bör vi sänka momsen så snabbt som
            möjligt så att man inte skall få denna indirekta beskattning av
            sparandet. Egentligen borde nog allt monetärt sparande reduceras
            med
          </note>
          <note>
            25 % i deklarationen av den totala förmögenheten, precis som
            när det gäller aktier då man bara tar upp
          </note>
          <note>
            75 %. Egentligen är som sagt penningsparandet inte heller mera
            värt än dessa 75 % den dag det konsumeras. Där behövs verkligen
            en ändring.
          </note>
          <note>
            Jag vill upprepa min fråga, om Erik Åsbrink kanske nu har blivit
            förnuftigare över en natt. Kan vi i fortsättningen lita på att
            socialdemokraterna inte kommer att göra några nya sådana här helomvändningar
            ifrån principellt fattade ståndpunkter som man har tryckt otroligt
            starkt på i debatten och där man tidigare har argumenterat bort
            varje argument emot sin uppfattning? Det har plötsligt blivit
            en sådan cirkus, som just Erik
          </note>
          <note>
            Åsbrink verkligen är mästare i.
          </note>
          <note type="speaker">
            Anf. 28 DANIEL TARSCHYS (fp):
          </note>
          <note>
            Fru talman! Erik Åsbrink citerade Konrad
          </note>
          <note>
            Adenauer som inte kunde hjälpa att han blev förnuftigare över
            natten. Det finns emellertid två invändningar mot detta -- dels
            är Erik Åsbrink ingen Konrad Adenauer, dels har han inte blivit
            förnuftigare över natten. Vad vi påpekar är att han har intagit
            en oförnuftig ståndpunkt, en ståndpunkt som han själv under många
            år har uppfattat som oförnuftig och som Erik Åsbrink vältaligt
            har argumenterat emot. Han har anfört väldigt goda argument för
            att denna ståndpunkt är oförnuftig.
          </note>
          <note>
            Han är inte i stånd att anföra ett enda argument för att han
            plötsligt skulle ha blivit förnuftig. De måtte ha hänt någonting
            under natten. Vad det är som har hänt kan kanske Erik Åsbrink
            klargöra.
          </note>
          <note>
            Det är ingen cirkus inom oppositionen på den här punkten. I stället
            är det en cirkus utan like inom socialdemokratin, innebärande
            att man har bytt ståndpunkt i, såvitt jag förstår, samtliga frågor
            i politiken som jag kan erinra mig.
          </note>
          <note>
            På skattepolitikens område är det i varje fall helt klart så.
            Kan Erik Åsbrink nämna någon enda viktig skattepolitisk ståndpunkt
            där socialdemokraterna i dag håller fast vid samma uppfattning
            som de hade för några år sedan.
          </note>
          <note type="speaker">
            Anf. 29 ANNE WIBBLE (fp):
          </note>
          <note>
            Herr talman! Jag konstaterar, precis som Daniel
          </note>
          <note>
            Tarschys, att Erik Åsbrink inte har kunnat ange ett enda sakskäl
            till att nu slå in på en linje som innebär att man omfördelar
            moms från mat till annat. Det förvånar mig inte heller, eftersom
            det inte finns några sådana sakskäl. Däremot finns det mycket
            goda skäl att sänka momsen på allting, t.ex. maten, som vi i folkpartiet
            liberalerna tillsammans med moderaterna har föreslagit.
          </note>
          <note>
            Det finns emellertid en annan dimension när det gäller differentierad
            moms, en moralisk dimension.
          </note>
          <note>
            Den differentierade moms, som socialdemokraterna nu tydligen
            vill ha, bryter mot en viktig princip i skattereformen. Som framhållits
            av flera talare har Erik Åsbrink själv ofta och gärna talat sig
            varm för just principen om likformighet och neutralitet. Nu sviker
            Erik Åsbrink och regeringen denna princip. Jag tycker att han
            skulle ha valt att göra som Kjell-Olof Fledt gjorde när det gällde
            det vansinniga stoppaketet -- han skulle ha avgått. Men när han
            nu väljer att stanna och försvara denna nya uppfattning får han
            finna sig i att bli betratad som svikare.
          </note>
          <note>
            Den här svekdebatten är tydligen också en mycket känslig sak.
            Socialdemokraterna vill ju nu skriva om historien. Erik Åsbrink
            har t.o.m. med skickat ut ett pressmeddelande med innebörden att
            det inte är så kinkigt med några socialdemokratiska svek, eftersom
            det i själva verket var folkpartiet som först hoppade av.
          </note>
          <note>
            Vi har dristat oss att föreslå fortsatta lättnader i dubbelbeskattningen
            för företagen.
          </note>
          <note>
            Efter bara en dag insåg man tydligen att anklagelsen var alldeles
            för lätt att motbevisa och därför ändrades den. Nu påstår man
            att det är finansieringen som vi har hotat. Vi har föreslagit
            en skattesänkning. Hemska tanke! Det är ju något som socialdemokraterna
            ej skulle drömma om att föreslå. Och det är förmodligen sant.
          </note>
          <note>
            Låt mig påminna Erik Åsbrink om en proposition om infrastrukturfonden
            som presenterades i mitten av mars. Där plockade socialdemokraterna,
            helt på eget bevåg, hastigt och lustigt fram fem miljarder kronor
            från skattereformens finansiering. Detta var ett helt nytt påhitt.
            Dessa fem miljarder använder man för att täcka nya socialdemokratiska
            utgifter.
          </note>
          <note>
            Plöstligt fanns det ytterligare fem miljarder kronor i skatteintäkter
            genom att så att säga ändra benämningen på intäkterna från avskattning
            av företagens gamla reserver.
          </note>
          <note>
            Jag ringde om detta och var ganska upprörd, för om man räknar
            på detta sätt blir nämligen hela reformen överfinansierad. Erik
            Åsbrink har själv tidigare hårt kritiserat detta räknesätt. Men
            det var inte längre så kinkigt, därför att socialdemokraterna
            behövde pengar för att kunna täcka nya utgifter.
          </note>
          <note>
            När socialdemokraterna ändrar teknik och ändrar finansieringen,
            så att det med ett penndrag blir en ökning med fem miljarder kronor
            spelar det ingen roll. Men när folkpartiet föreslår en fortsatt
            komplettering är det ett brott. Det är så man kan ta sig för pannan.
          </note>
          <note>
            Det rör sig inte om några grundläggande principer.
          </note>
          <note>
            Differentierad moms är en princip. Erik Åsbrink har själv kallat
            det för en grundbult i skattereformen.
          </note>
          <note>
            Det är inte bara så att socialdemokraterna sviker dessa grundläggande
            principer. De försöker också att skylla ifrån sig. Jag tycker
            att det är ynkligt.
          </note>
          <note type="speaker">
            Anf. 30 GÖREL THURDIN (c):
          </note>
          <note>
            Herr talman! Jag kan hålla med Anne Wibble om att skattereformen
            har lett till höjt skattetryck, det är faktiskt vad den har gjort.
            Denna form av finansiering på mervärdeskattesidan bidrar till
            ett förhöjt skattetryck genom att kostnadsnivån drivs upp. Påståendet
            att det skulle vara en bättre fördelningspolitik att generellt
            skänka mervärdeskatten än att sänka momsen på mat och boende finner
            jag märkligt. Kostnaderna för mat och boende utgör ju den största
            posten i låginkomsttagarens hushållsbudget.
          </note>
          <note>
            Vad Anne Wibble indirekt påstår är att vi tydligen köper för
            litet bilar och videoapparater och att vi därför inte skall gynna
            inkomsttagare med sänkt matmoms. Detta tycker jag är en cynisk
            aspekt på skatteomläggningen.
          </note>
          <note>
            Nu var det egentligen en debatt med Erik Åsbrink vi skulle föra.
            Hans inälgg visar att vår oro är befogad. Det visar sig nu att
            de förslag som ni har sagt att ni skall lägga fram inte kommer
            att läggas fram före valet, och det är ju så ni håller på numera
            i politiken.
          </note>
          <note>
            Ni kommer inte före valet att visa att ni står för de löften
            som ni har avgett i dag.
          </note>
          <note>
            Ni skyller på lagtekniska problem. Det är bara undanflykter.
            Ni kan mycket väl lägga fram en proposition före valet just för
            att visa att ni står för era löften. Annars kommer det att betraktas
            som ren valtaktik. Från centerpartiets sida har vi haft en viss
            filosofi när det gäller skatteomläggningen.
          </note>
          <note>
            Filosofin har gått ut på att folk skall klara sig på sin lön
            och att man inte skall tvingas till ökat bidragsberoende.
          </note>
          <note>
            Enligt Sören Wibe leder ökat bidragsberoende till höjt skattetryck.
            Höjt skattetryck leder i sin tur till välfärdsförluster. Båda
            sakerna bidrar alltså till välfärdsförluster. Det är därför som
            vi har den inriktning på skattereformen som vi har.
          </note>
          <note>
            Moderaterna har nu släppt sina krav på sänkt mervärdeskatt på
            turistnäringen. De har alltså frångått principen differentiering
            av mervärdeskatt.
          </note>
          <note>
            Jag konstaterar att Erik Åsbrink säger att skatteomläggningen
            gynnar tillväxten. Ja, turistnäringen har avgjort fått sin tillväxt
            fullständigt beskuren, utvecklingen är katastrofal, hela bygder
            kommer att slås ut och det räcker inte ens med en sänkning av
            restaurangmomsen.
          </note>
          <note>
            Turistnäringen är en av världens största näringar, och dessutom
            växer den snabbast. Då skall vi enbart sitta här och titta på
            hur miljarder rullar ut ur landet men ej in i landet. Bygder ödeläggs
            och eventuellt måste vi stödja dem med litet investerings- och
            utvecklingsbidrag.
          </note>
          <note>
            Jag tycker det är skamligt och det här har med fördelningspolitik
            att göra. Det står i SINS
          </note>
          <note>
            utredning att låginkomsttagare förlorar mest på just momsen som
            gäller resenäringarna. Nu får ni göra något!
          </note>
          <note type="speaker">
            Anf. 31 GÖSTA LYNGÅ (mp):
          </note>
          <note>
            Herr talman! Jag hälsar Erik Åsbrinks förnuftshöjning med största
            glädje och hopp för framtiden. Det är naturligtvis oerhört förnuftigt
            att instämma i vårt påstående att miljöaspekterna skall vara viktiga
            när det gäller beskattningsprofilen.
          </note>
          <note>
            Själv känner jag mig också mycket förnuftig i och med att jag
            fick detta instämmande.
          </note>
          <note>
            Tänk om vi nu skulle använda våra gemensamma förnuftiga utgångspunkter
            till att också dra förnuftiga konklusioner, t.ex. att ta bort
            momsen på kollektivtrafik. Det vore väl väldigt bra. Trots allt
            infördes den momsen vid en tidpunkt när en av oss var mindre förnuftig
            på den punkten. Vi har chans att reparera skadan nu när förnuftsnivån
            har stigit.
          </note>
          <note type="speaker">
            Anf. 32 LARS BÄCKSTRÖM (v):
          </note>
          <note>
            Herr talman! Även jag uppskattade debatten med
          </note>
          <note>
            Erik Åsbrink. Han efterlyste exempel på någon utredning som visade
            de felaktiga fördelningseffekterna.
          </note>
          <note>
            I propositionen, i lagrådsremissen, finns det uppgifter som säger
            att den näst högsta inkomstgruppen, decil 9, tjänar 3,7 % och
            medelninkomstgruppen, decil 5, tjänar 2,1 %. Den näst högsta inkomstgruppen
            tjänar alltså mer än medelinkomstgruppen. Det är visserligen sant
            att de två högsta hundradelarna förlorar statistiskt, men enligt
            undersökningen kan detta bero på fel i
          </note>
          <note>
            HINK-materialet. Det rör sig om några extrema spekulanter, men
            alla andra höginkomsttagare vinner. Detta står alltså i propositionen.
          </note>
          <note>
            Det har talats om cirkus, och det är verkligen en cirkus som
            pågår här. Vi i vänsterpartiet deltar inte i denna cirkus. Vi
            har i över 20 år följt en rak linje, så vi kan titta på cirkusskådespelet.
          </note>
          <note>
            Det är sant att socialdemokraterna har ändrat uppfattning, men
            det kan också bero på att man har insett att det här är ett gyllene
            tillfälle att pressa ned inflationen. Om man sänker momsen generellt,
            blir det inte någon prissänkning, men om man sänker momsen på
            livsmedel, då blir det en prissänkning som pressar ned inflationen.
            Jag tror att detta är den yttersta orsaken till omsvängningen.
          </note>
          <note>
            Cirkusen på annat håll är ju ganska fantastisk. Från den borgerliga
            sidan säger man nej till transfereringar och ja till skattesänkningar,
            men inte när det gäller matmoms. Då är transfereringar bättre.
            Man säger att vi skall anpassa oss till den gemensamma EG-marknaden
            på alla håll och kanter, utom när det gäller livsmedel, där momsen
            skall vara generell. Av EGs tolv stater är det bara en som har
            generell moms. De övriga staterna har reducerad moms på livsmedel.
            Visst är cirkusen på den borgerliga sidan påtaglig.
          </note>
          <note>
            Moderaterna säger nej till sänkt matmoms. Men de vill gärna sänka
            momsen för hotell- och restaurangnäringen. Där passar det med
            differentierad moms. Det är alltså ett mycket egenartat skådespel
            som pågår.
          </note>
          <note>
            Man vill gärna ha breddad och enhetlig moms, men man vill inte
            ha någon moms på finansiella tjänster.
          </note>
          <note>
            Stopp och belägg, det säger folkpartiet nej till.
          </note>
          <note>
            Enhetligheten haltar således.
          </note>
          <note>
            Ett normalt hushåll lägger ut lika mycket av sina totala utgifter
            på indirekta skatter som ett höginkomsttagarhushåll. Det är sant,
            men beträffande matmoms lägger höginkomsttagarna ut hälften så
            mycket av sina totala utgifter jämfört med en medelinkomstfamilj.
            Det är där som det skiljer i inkomstfördelningen, och det är en
            väsentlig skillnad. Om momsen på mat sänks, får hushållen mer
            pengar att själva disponera. De kan välja om de vill lägga pengarna
            på en billig eller dyr skjorta och om man vill lägga de extrapengar
            som man får över på grund av den billiga maten på en dyr eller
            en billig video. Man får en ökad frihetsgrad i hushållet, när
            man inte behöver lägga alla sina pengar på mat. Varför är ni emot
            en ökad frihet för hushållen i det här fallet, när ni säger att
            ni förespråkar en ökad frihet i alla andra fall?
          </note>
          <note type="speaker">
            Anf. 33 Statsrådet ERIK ÅSBRINK (s):
          </note>
          <note>
            Herr talman! Jag vill först till Görel Thurdin säga att skattereformen
            inte leder till ett högt skattetryck, att den skulle vara överfinansierad.
            I
          </note>
          <note>
            själva verket sänks skattetrycket i Sverige från 56 %
          </note>
          <note>
            1990 till 53 % 1992. Den utveckling som vi ser innebär alltså
            raka motsatsen.
          </note>
          <note>
            Hugo Hegeland talar återigen om helomvändningar och undrar om
            det blir flera sådana och om jag kommer att bli ännu förnuftigare.
            Jag hoppas att jag kommer att bli ännu förnuftigare i framtiden.
          </note>
          <note>
            Daniel Tarschys meddelade att jag inte är Konrad
          </note>
          <note>
            Adenauer. Jag instämmer i detta, och jag är tacksam för att det
            är på det sättet.
          </note>
          <note>
            Nu anklagas vi för att ha omprövat våra ståndpunkter i vissa
            frågor, någonting som tydligen anses vara väldigt negativt. Ni
            går nog litet för långt när ni säger att vi har omprövat våra
            ståndpunkter i alla frågor, för det gäller bara en del frågor.
            Jag tycker inte att det är någonting att skämmas över.
          </note>
          <note>
            Det är bra att vi är beredda att anpassa instrumenten i den ekonomiska
            politiken och på andra områden efter en förändrad omvärld. Det
            är behjärtansvärt och positivt. Vi vill inte vara ett betongparti,
            utan vi vill vara förnyare. Om ni tycker att det är fel, får ni
            ställa er på betongsocklarna och slåss för evigt oföränderliga
            ståndpunkter.
          </note>
          <note>
            Anne Wibble sade att vi inte sänker momsen, utan att det bara
            är fråga om en omfördelning. Det är intressant. Vid nästa års
            skifte kommer mervärdeskatten att sänkas med 9 miljarder kronor.
            Momsen kommer inte att höjas på en enda vara.
          </note>
          <note>
            Detta var inte heller en del av skattereformen, utan en separat
            uppgörelse som vi träffade. Vi var överens om att mervärdeskatten
            skulle sänkas vid kommande årsskifte, och så kommer också att
            ske.
          </note>
          <note>
            Men efter ytterligare prövning har vi en annan uppfattning om
            hur denna sänkning skall ske. Vi vill koncentrera sänkningen på
            ett viktigt område för att få en märkbar effekt, inte smeta ut
            den över hela fältet, för då blir det inga eller mycket obetydliga
            prissänkningar.
          </note>
          <note>
            Det är riktigt att skillnaderna fördelningsmässigt är mycket
            små mellan dessa två alternativ -- jag har inte påstått någonting
            annat. Det handlar om några hundralappar i vinst för låg- och
            medelinkomsttagare, för barnfamiljer och pensionärer. Det är inga
            stora förbättringar, men det är dock en förbättring. När vi stod
            inför valmöjligheten, tyckte jag att det var bra att vi kunde
            välja detta alternativ.
          </note>
          <note>
            Det är sant att höjda barnbidrag är ett effektivare sätt att
            stödja barnfamiljerna. Jag vidhåller den uppfattningen. Det förhåller
            sig så. Men det är inte någon som har fört fram detta alternativ,
            så det är inte aktuellt. Vi diskuterar två alternativa sätt att
            sänka momsen. Barnbidraget kommer ändå att höjas nästa år. Det
            höjdes mycket kraftigt 1990 och höjs med ytterligare en tusenlapp
            1992. Det är den största höjningen någonsin av barnbidragen, och
            det är en hjälp som vi ger till barnfamiljerna.
          </note>
          <note>
            Anne Wibble använde sig av mycket starka ord.
          </note>
          <note>
            Inte bara på senare tid, utan också då och då tidigare har jag
            fått finna mig i att bli utsatt för våldsamma attacker och personangrepp.
            Jag har i allmänhet avstått ifrån att gå in i svaromål, men nu
            tror jag att det är dags att göra det.
          </note>
          <note>
            Folkpartiet har redan tidigare tagit sig vissa friheter när det
            gäller skattereformen. Förra hösten, när vi inte i tid fick fram
            ett tillräckligt bra förslag om arbetsgivaravgifter på pensionsutfästelser,
            hoppade folkpartiet av den nödvändiga finansieringen. Vi fick
            då ensamma klara den uppgiften på annat sätt.
          </note>
          <note>
            Det fanns inga betänkligheter att beröva oss flera miljarder
            i finansiering. Men vi gjorde ingen stor affär av detta, och jag
            vill inte göra det nu heller.
          </note>
          <note>
            Däremot har jag anledning att reagera emot -- och jag ångrar
            att jag inte sade ifrån tidigare --
          </note>
          <note>
            moderaternas och folkpartiets högerallians. De slöt en skattepolitisk
            pakt och kom överens om att ändra skatterna med tiotals miljarder
            kronor utan någon tillstymmelse till försök att informera eller
            konsultera oss. I uppgörelsen ingår stora lättnader i kapitalbeskattning,
            något som går stick i stäv mot intentionerna i skattereformen
            om lika behandling av arbete och kapital. Framför allt på en punkt
            --
          </note>
          <note>
            den som Anne Wibble har mage att kalla fortsatt komplettering
            -- handlar det om en åtgärd som på ett flagrant sätt står i strid
            med skattereformen, nämligen att slopa dubbelbeskattningen av
            aktieutdelningar. Detta var en omistlig del av skattereformen,
            och det var vi överens om i utredningarna och i den slutliga uppgörelsen.
            Nu hoppar ni ensidigt av.
          </note>
          <note>
            Ni har inte tagit några kontakter och inte lämnat någon information.
            Det handlar om över 3
          </note>
          <note>
            miljarder kronor och det är inte fråga om någon liten åtgärd.
            Det är ett stort ingrepp som går stick i stäv mot skattereformen.
            Jag ångrar att jag inte sade ifrån omedelbart -- jag medger att
            det var ett misstag. Men detta förtjänar att påpekas, och att
            det skedde innan momsdebatten drog i gång. Det finns ingen anledning
            att jag skall finna mig i den här typen av personangrepp och anklagelser
            med tanke på vad Anne Wibble och folkpartiet tidigare har åstadkommit
            inom skatteområdet.
          </note>
          <note>
            Slutligen vill jag säga att frågan om matmomsen är av den karaktären
            att den måste gå till lagrådet.
          </note>
          <note>
            Detta är ingen liten och enkel förändring. Det krävs ett fortsatt
            arbete, och det är alldeles nödvändigt att gå via lagrådet. Vi
            kommer att följa de regler som gäller på detta område. Därefter
            lägger vi fram en proposition.
          </note>
          <note>
            Om olyckan skulle vara framme och dessa tre, fyra, fem partier
            som säger sig vilja bilda regering, får bilda regering i höst
            blir det deras sak att klara ut den här frågan. Vi kommer att
            lägga fram en proposition om vi får chansen. Om olyckan är framme
            och det inte blir aktuellt med en proposition, avger vi i stället
            en motion med samma innehåll. Sedan får riksdagen ta ställning
            till den frågan.
          </note>
          <note>
            Andre vice talmannen anmälde att Lars Bäckström och Hugo Hegeland
            anhållit att till protokollet få antecknat att de inte ägde rätt
            till ytterligare inlägg.
          </note>
          <note type="speaker">
            Anf. 34 DANIEL TARSCHYS (fp):
          </note>
          <note>
            Herr talman! Det var kolossalt vad Erik Åsbrink är upprörd över
            att folkpartiet vill sänka skattetrycket i landet. Jag trodde
            att även socialdemokraterna önskade sänka skattetrycket. Jag har
            läst i flera finansplaner och hört i flera uttalanden från statsråd
            att man bör sänka skattetrycket till 50 %.
          </note>
          <note>
            Jag antar att det innebär att man på ett eller annat sätt måste
            sänka en del enskilda skatter för att nå det målet, Erik Åsbrink.
          </note>
          <note>
            Att justera ned skattetrycket kan inte strida emot skatteöverenskommelsen.
          </note>
          <note>
            Skatteöverenskommelsen handlar om vissa principer för hur skattesystemet
            skall vara uppbyggt, och dessa principer har folkpartiet inte
            haft för avsikt att gå ifrån.
          </note>
          <note>
            Det är lätt att sympatisera med Erik Åsbrink när han sjunger
            omprövningens lov. Jag tror också att man måste ompröva sina ståndpunkter
            då och då.
          </note>
          <note>
            Det finns ingen anledning att bita sig fast i alla gamla ståndpunkter
            bara därför att man har haft dem. Men det finns två radikalt olika
            metoder för att ompröva sina ståndpunkter.
          </note>
          <note>
            Den ena metoden är den rationella, att man tar del av ny information,
            att man undersöker utvärderingar, studier och seriösa analyser
            av vilka effekter politiken har på olika områden. Det är den rationella
            metoden att ompröva sina ståndpunkter.
          </note>
          <note>
            Den andra metoden är att studera opinionsmätningar eller att
            lyssna till folkets röst, som det kallas, för att höra efter vilka
            kortsiktiga förändringar som människor önskar.
          </note>
          <note>
            Det är väl alldeles uppenbart vilken metod socialdemokraterna
            har använt när de har omprövat sina sedan länge intagna ståndpunkter
            i den här frågan.
          </note>
          <note>
            Erik Åsbrink, vi ser det våta fingret i luften. Alla ser det
            våta fingret i luften.
          </note>
          <note type="speaker">
            Anf. 35 ANNE WIBBLE (fp):
          </note>
          <note>
            Herr talman! Av det som Erik Åsbrink nu säger förstår jag att
            skattereformen bröts upp redan i höstas. Det var ju kul att få
            veta det. Men det kunde vi kanske ha kommit överens om tidigare,
            så hade vi sluppit mycket av denna ganska upphetsade diskussion.
            Vi kan konstatera detta, och då vet vi det. Det är alldeles utmärkt,
            eller rättare sagt, vi vet åtminstone var vi står.
          </note>
          <note>
            Får jag i sakfrågan säga att de höga matpriserna med rätta upprör
            väldigt många människor. Vi hade ett ärende uppe till debatt i
            kammaren i går.
          </note>
          <note>
            Det skulle ha kunnat leda till betydande sänkningar av matpriserna,
            utan att man manipulerar och trixar med skatter fram och tillbaka,
            nämligen genom en ökning av konkurrensen. Det var nämligen fråga
            om att ta bort en lagstiftning som hindrar etableringar av lågprisbutiker.
            Men då röstade alla utom moderater och folkpartister mot denna
            förändring. De andra partierna vill förhindra den konkurrens som
            bevisligen skulle ha medfört en kraftig sänkning av matpriserna
            på de orter där dessa butiker finns. Det är synd. Och det vittnar
            inte om något större angagemang för lägre matpriser.
          </note>
          <note>
            Om omfördelningen av momsen har Erik Åsbrink, trots många ord,
            inte redovisat några sakskäl för.
          </note>
          <note>
            Men för litet mindre än ett år sedan sade Erik
          </note>
          <note>
            Åsbrink: Den enda kvarvarande rimliga förklaringen är något slags
            allmän populism.
          </note>
          <note>
            Visst är det så, eller hur?
          </note>
          <note>
            Folkpartiet liberalerna tycker att de pengar som människor har
            kvar efter skatt skall de faktiskt få använda själva. Dessa pengar
            skall människor få använda efter eget huvud. Varken Görel Thurdin,
          </note>
          <note>
            Erik Åsbrink, jag eller någon annan skall lägga vår näsa i blöt
            när det gäller hur människor spenderar dessa pengar. Vi behöver
            faktiskt inte från politikerhåll göra det överallt. Därför bör
            man ha ett generellt och likformigt system. Vi föreslår därför
            att man sänker momsen på allt lika mycket --
          </note>
          <note>
            på mat, på boende, på allt -- så att man kommer ned till 18--20
            %. Jag förstår nu att det är där skon klämmer. Det är detta som
            Erik Åsbrink är så nervös för och starkt ogillande mot. Han ogillar
            att vi från folkpartiet liberalernas sida har föreslagit ganska
            stora skattesänkningar totalt sett. Han trodde att vi tillsammans
            med socialdemokraterna ständigt skulle höja skatterna. Detta är
            fel. Men jag förstår nu att det är där som den verkliga skon klämmer,
            att vi har lagt fram ganska konkreta och betydande förslag om
            totalt sett sänkt moms på mat och på allt annat också.
          </note>
          <note type="speaker">
            Anf. 36 GÖREL THURDIN (c):
          </note>
          <note>
            Herr talman! Anne Wibble låter som en desinfektionsspruta när
            hon talar om skattereformen och enhetlig moms. Men det är faktiskt
            människor det handlar om och inte något teoretiskt system eller
            några kalkyler på papperet.
          </note>
          <note>
            Det är det som vi hela tiden har försökt tala om.
          </note>
          <note>
            Det är kanske inte heller så många av de människor som är drabbade
            av olika saker ute i samhället som tycker att det är roligt med
            cirkus här i kammaren när vi har debatter.
          </note>
          <note>
            Vi har egentligen inte levt upp till väljarnas förtroende med
            tanke på den utveckling som sker i alla opinionsmätningar. Men
            det är väl på tiden att vi gör det.
          </note>
          <note>
            Erik Åsbrink talar om sänkt skattetryck. Ja, det åtstadkoms bl.a.
            genom att vi sänker matmomsen och den tillfälliga momsen, om vi
            nu talar om detta år. Sedan finns det andra åtgärder som inte
            har med skattereformen att göra men som också sänker skattetrycket.
          </note>
          <note>
            Effekterna av skattereformen har blivit en enorm höjning av bostadsbidragen,
            vilket också ökar marginaleffekterna för folk. Och enligt Sören
            Wibe ökar detta välfärdsförlusterna.
          </note>
          <note>
            Det ställs hårdare krav på återbetalning av studielån efter studietiden.
            Och många kommer att få en hopplös situation om de inte får tillräckligt
            hög lön. Och vi har inte någon garanterad tillväxt än, eftersom
            en politik som skulle möjliggöra det inte har förts.
          </note>
          <note>
            Pensionärer med låg eller ingen ATP far illa. Det handlar om
            nära en halv miljon människor. Nu är regeringen nöjd när bara
            16 000 personer behöver bidrag i form av kommunalt bostadstillägg.
            Man hade räknat med 56 000. Därför blir detta bostadstillägg billigare
            än vad man hade räknat med, vilket man kan läsa om i tidningarna.
          </note>
          <note>
            Det är ju tur att det finns en hel del gamla människor som har
            barn som kan hjälpa dem med försörjningen. Det händer nämligen
            mycket mer än socialdemokraterna tror. Det finns nämligen en informell
            sektor som räddar många människor.
          </note>
          <note>
            Jag konstaterar att centerpartiet i dag är det enda borgerliga
            partiet som för en rättvis fördelningspolitik. Kds har också svikit.
            Nu ställer kds inte längre upp bakom kraven på sänkt matmoms,
            vårdnadsersättning, m.m. som man tidigare har backat upp. Då återstår
            bara centerpartiet. Vi i centerpartiet tänker fortsätta att driva
            dessa frågor. På fördelningspolitikens område -- det handlar då
            även om regionalpolitik --
          </note>
          <note>
            har socialdemokraterna gjort förödande misstag under 80-talet,
            och en annan regering kan inte göra om samma misstag, utan det
            måste föras en annan politik på detta område.
          </note>
          <note>
            Då handlar det även om turistnäringen. Jag vill därför än en
            gång säga att SIND kom fram till att det var låginkomsttagarna
            som for mest illa när det gäller momsen på kollektivtransporter,
            hotell och restaurangr, och bygder slås ut. Detta är därför en
            regionalpolitisk och fördelningspolitisk fråga. Det är sådana
            beslut som vi måste fatta i den här kammaren, så att vi slipper
            sitta och se en sådan förödelse. Jag vill säga till Erik Åsbrink:
            Gör något!
          </note>
          <note type="speaker">
            Anf. 37 Statsrådet ERIK ÅSBRINK (s):
          </note>
          <note>
            Herr talman! Det pågår en tävlan i det här landet från många
            håll om vem som mest och bäst kan sänka skatter. Socialdemokraterna
            tänker inte delta i denna tävlan. Det är en ansvarslöshet och
            ett lättsinne som breder ut sig. Stora, konkreta löften om våldsamma
            skattesänkningar ställs ut. Men väldigt litet sägs om hur det
            skall betalas.
          </note>
          <note>
            Daniel Tarschys, jag är inte motståndare till att sänka skattetrycket,
            men förutsättningen är att man talar om exakt hur det skall betalas.
            Skall man dra ned på inkomsterna, måste man också dra ned på utgifterna.
            Men konkreta skattesänkningslöften som förenas med allmänt svammel
            och luddigt tal om finansiering, är inte acceptabelt. Sedan har
            det naturligtvis också en viss betydelse vilka skatter som sänks.
            Jag menar att om skatterna skall sänkas skall detta stå i överensstämmelse
            med principerna bakom skattereformen. Vissa skattesänkningar gör
            det, andra gör det inte. Att bryta sönder principen om en likformig
            beskattning av arbete och kapital, att gå ifrån dubbelbeskattningen
            på aktieutdelningar, att ensidigt sänka skatten där, var ett flagrant
            brott mot vår uppgörelse om skattereformen. Detta skedde inte
            i höstas, Anne
          </note>
          <note>
            Wibble, utan det skedde tidigare i år.
          </note>
          <note>
            Vi har på ömse håll accepterat, vilket jag tror var bra, att
            vissa smärre krumelurer får tolereras på båda håll. Det tror jag
            tillhör spelets regler. Men det finns en gräns för hur långt man
            kan gå. Och där gick ni för långt. Jag ångrar att jag inte brännmärkte
            detta omedelbart. Där var min tolerans för stor.
          </note>
          <note>
            Till Görel Thurdin vill jag om bostadstilläggen säga följande.
            Det var väl bra att det visade sig vara långt färre pensionärer
            som var i behov av detta extra tillskott. På ett märkligt sätt
            skall även detta vändas mot oss, och det sägs att det var ett
            svek, ett hån, osv. Det sade inte Görel Thurdin, men det har andra
            sagt. Det var väl bra att det generella pensionssystemet fungerade
            så bra att 99 % av landets pensionärer kommer över den här bidragsnormen.
            Och den enda lilla procent som kommer under denna norm skall vi
            hjälpa. Och dessa personer hamnar inte under normen på grund av
            skattereformen, utan de hamnar under denna norm av andra orsaker.
          </note>
          <note>
            Skattereformen gäller alltjämt. Jag vill understryka detta. Vi
            står fast vid den och tänker inte gå ifrån den både därför att
            det var en uppgörelse och framför allt därför att det är en bra
            skattereform.
          </note>
          <note>
            Den skall inte överges, utan den skall bevaras.
          </note>
          <note>
            Givetvis kommer det att behöva göras förändringar av olika slag
            när det gäller våra skatter i framtiden, men enligt min mening
            är de grundläggande principerna alltjämt giltiga.
          </note>
          <note>
            Med anledning av dagens diskussion vill jag säga att det blir
            en lagrådsremiss, och så snart som möjligt kommer vi att lägga
            fram en proposition om en sänkning av matmomsen. Har vi inte möjlighet
            att lägga fram en proposition, kommer vi att väcka en motion,
            varefter riksdagen får ta ställning. Vad som skall ske om det
            blir en annan regeringskonstellation i höst vet jag inte, och
            den här debatten har inte underlättat min förståelse.
          </note>
          <note>
            Men jag tror att det finns anledning att på nytt fråga de tre
            till fem partier som möjligen kan vara med och göra upp om den
            här saken. Jag tror att väljarna har intresse av ett besked.
          </note>
          <note>
            Andre vice talmannen anmälde att Daniel
          </note>
          <note>
            Tarschys, Anne Wibble och Görel Thurdin anhållit att till protokollet
            få antecknat att de inte ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1990/91:183 om bistånd och miljö
          </note>
          <note>
            Anf. 38 Jordbruksminister MATS
          </note>
          <note type="speaker">
            HELLSTRÖM (s):
          </note>
          <note>
            Herr talman! Anna Horn af Rantzien har frågat
          </note>
          <note>
            Lena Hjelm-Wallén hur det svenska biståndet förhåller sig till
            risodling med hybridsorter.
          </note>
          <note>
            Statsrådet Lena Hjelm-Wallén är på utrikesresa i dag. Hon deltar
            i Rajiv Gandhis begravning, varför jag lämnar svaret i hennes
            ställe.
          </note>
          <note>
            I interpellationen refereras till en artikel i tidskriften Beijing
            Review, där det hävdas att hälften av Kinas risproduktioin inom
            kort kommer att ske med hjälp av hybridsorter. Det skulle föra
            med sig en utarmning av lokala rissorter och frigöra stora mängder
            metangas, enligt Anna Horn af
          </note>
          <note>
            Rantzien.
          </note>
          <note>
            Hybridris är framavlat ris som ger högre avkastning än traditionella
            rissorter. Den stora ökningen av livsmedelsproduktionen i bl.a.
            Indien, som före den s.k. gröna revolutionen led av ständiga svältkatastrofer,
            har i stor utsträckning möjliggjorts genom att förädlade grödor
            används. Som Anna
          </note>
          <note>
            Horn af Rantzien påpekar är hybridsorter ofta mer krävande i
            vad gäller näringstillförsel och skadebekämpning.
          </note>
          <note>
            Vissa av de farhågor som uttrycks i interpellationen är befogade.
            Det finns tecken som tyder på att hybridris ökar frigörelsen av
            metangas, vilket negativt påverkar klimat och ozonskikt. Ökad
            användning av konstgödsel och bekämpningsmedel utgör också en
            belastning på jordens bördighet och närliggande miljö.
          </note>
          <note>
            I de flesta u-länder är man medveten om de faror satsning på
            högavkastande växtsorter medför.
          </note>
          <note>
            Dessa länder har samtidigt kravet på sig att föda växande befolkningar.
          </note>
          <note>
            Det av biståndet finansierade forskningsstödet utgör här en resurs
            för att främja uthålliga lösningar. Sverige ger genom SAREC stöd
            både bilateralt till jordbruksforskning i u-länder och till den
            konsultativa gruppen för internationell jordbruksforskning.
          </note>
          <note>
            Risforskningsinstitutet International Rice
          </note>
          <note>
            Research Institute ingår i den konsultativa gruppen. Där studeras
            ingående hur odling av olika rissorter påverkar miljön. De strategier
            som på senare år har utvecklats där betonar anpassning till lokala
            förutsättningar såväl ekonomiskt och socialt som miljömässigt.
          </note>
          <note>
            För närvarande finansierar SAREC ett samarbete mellan risforskningsinstitutet
            och Sri Lanka, där bl.a. miljöaspekterna står i fokus. Vidare
            har samma institut helt nyligen startat ett projekt där just sambandet
            mellan risodling och frigörelse av metangas kommer att studeras.
          </note>
          <note>
            Ett av de fem målen för det svenska biståndet är att biståndet
            skall bidra till en för miljön skonsam utveckling. Detta avspeglas
            i särskilt hög grad i
          </note>
          <note>
            SIDAs bistånd till jordbrukssektorn, där miljö och markvård ägnas
            stor uppmärksamhet i biståndet till samarbetsländerna. Inom det
            särskilda miljöprogrammet har också initiativ tagits inom jordbruksområdet,
            t.ex. det regionala markvårdsprogrammet i Östafrika.
          </note>
          <note>
            Miljömålet avspeglas också i SARECs dialog med u-länder rörande
            just jordbruksforskning, där
          </note>
          <note>
            SAREC starkt betonar bevarandet av den genetiska mångfalden och
            miljövänliga odlingssätt.
          </note>
          <note>
            Inom det svenska forskningsbiståndet är det en övergripande målsättning
            att stödja u-länders strävan att bygga upp en egen forskningskapacitet.
          </note>
          <note>
            Skälet till det är den stora betydelse ett eget vetenskapligt
            kunnande har på dessa områden. Det är endast med hjälp av ett
            sådant kunnande som uländer på ett kritiskt och lokalt anpassat
            sätt kan dra nytta av de nya möjligheter som vetenskapen ändå
            förser oss med.
          </note>
          <note>
            Anf. 39 ANNA HORN AF RANTZIEN
          </note>
          <note>
            (mp):
          </note>
          <note>
            Herr talman! Jag skall be att få tacka så mycket för svaret.
            Det var ju utförligt. Men jag tycker att det inte var helt bra,
            eftersom det finns t.o.m. en del motsägelser.
          </note>
          <note>
            Erik Åsbrink sade att vi har lyssnat på en cirkus utan like.
            Det är sant. Det är krångligt med ekonomi, och många yttranden
            var motsägelsefulla. Tyvärr blir naturtillgångarna i dag alltmer
            en lekboll i den allt krångligare och riskfylldare ekonomin. Det
            är farligt särskilt för fattiga folk och med tanke på överlevnaden
            i framtiden. Här rör det sig ju om en fortsättning av den gröna
            ekonomin som norrmannen Borlaug fick nobelpris för en gång i tiden.
            Sedan gick luften ur ballongen mycket snabbt, dessa revolutionerande
            upptäckter som skulle lösa jordens alla problem.
          </note>
          <note>
            Man upptäckte mycket snart att nackdelarna med hybridförfarandet
            var enorma.
          </note>
          <note>
            När man hybridiserar en gröda får man ju heterosiseffekt, dvs.
            den effekten att avkomman blir större, kraftigare och mera avkastande
            än de två ursprungliga moderplantorna. I nästa generation blir
            det på nytt en utklyvning, så att det gamla återkommer. Man kan
            alltså inte själv använda hybridriset. De fattiga bönderna kan
            alltså inte själva ta utsäde, utan de blir beroende av de företag
            som har tagit hand om utvecklingen. Som vanligt blir det oljebolagen.
            När det gäller frökontrollen vill naturligtvis oljebolagen ha
            möjlighet att sälja både handelsgödsel och biocider.
          </note>
          <note>
            Den fattiga bonden blir beroende dels av köp av ris för utsäde,
            dels av köp av handelsgödsel och besprutningsmedel. Då kommer
            bondens ekonomi farozonen samtidigt som han ökar miljöriskerna.
          </note>
          <note>
            Han förgiftar vattnet med biociderna. Tidigare odlade man fisk
            i dammarna. Fisken gödslade riset.
          </note>
          <note>
            Bonden behövde inte köpa gödselmedel. Nu dog fisken, och bonden
            har inte längre det viktiga proteintillskott som fisken innebär.
            Dessutom får han lägga ut mer pengar. Förgiftningarna av vattnet
            går vidare till grundvattnet och påverkar allt liv.
          </note>
          <note>
            Dessutom påverkas luften genom att metangas bildas, som i allra
            högsta grad bidrar till framför allt växthuseffekten.
          </note>
          <note>
            I svaret står det också att medvetenheten är mycket stor hos
            dem som arbetar på det här området. Men då frågar man sig: Hos
            vilka? Det gäller inte den fattiga bonden som använder rissorterna.
            Alldeles riktigt skrivs det i svaret att SIDA blir alltmer medvetet
            om riskerna i jordbruket. SIDA går ju också, fast litet för långsamt,
            över till ståndpunkten att man skall vända sig direkt till dem
            som arbetar i jordbruket. Man skall då se till att jordbruket
            grundas på uthållighet och framför allt på självtillit.
          </note>
          <note>
            Självtillit har av oss i miljöpartiet de gröna flera gånger framförts
            som ett absolut nödvändigt mål för allt u-landsbistånd i framtiden.
          </note>
          <note>
            Jag vill bara sluta med att säga att i botten på de här problemen
            ligger naturligtvis den allra svåraste frågan vi har att ta itu
            med, nämligen befolkningsfrågan, som man nästan alltid går förbi.
          </note>
          <note>
            Man nämner den och sedan går man vidare därför att den är så
            svår. I botten ligger dessutom vårt ekonomiska system, som aldrig
            hittills talat om hela sanningen.
          </note>
          <note>
            Anf. 40 Jordbruksminister MATS
          </note>
          <note type="speaker">
            HELLSTRÖM (s):
          </note>
          <note>
            Herr talman! Anna Horn af Rantzien inledde med att säga att det
            fanns motsägelser i svaret. Jag försökte lyssna noga, men jag
            kunde inte höra att
          </note>
          <note>
            Anna Horn af Rantzien på någon punkt pekade på någon sådan motsägelse.
            Det kan jag begripa, för svaret är ganska tydligt. Det är också
            ett positivt svar i den meningen att alla de tendenser som Anna
          </note>
          <note>
            Horn af Rantzien har beskrivit finns med. De är besvärande och
            de är i vissa fall allvarliga. Däremot kan man inte göra den generaliseringen
            av just de här tendenserna att de präglar all växtförädling inom
            den s.k. gröna revolutionens ram. Det vore att gå för långt.
          </note>
          <note>
            De tendenser som har påpekats här i debatten är allvarliga och
            dem vill vi motarbeta. Hur kan vi göra det? Jo, precis som vi
            uttrycker det i interpellationen, genom att hjälpa u-länder att
            själva bygga upp en kunskapsresurs och en vetenskaplig kapacitet.
          </note>
          <note>
            Det är en ren tillfällighet att jag råkar ge det här svaret.
            Jag råkar vara biståndsminister i dag, eftersom Lena Hjelm-Wallén
            är borta. Samtidigt passar det mig mycket bra att få ge det här
            svaret.
          </note>
          <note>
            Det är alltså inte enbart biståndsministern i regeringen som
            engagerar sig i de här frågorna. Jag gör det också som jordbruksminister.
            Jag har bl.a.
          </note>
          <note>
            på det nordiska planet tagit initiativ till att vi inom det nordiska
            samarbetet skall bredda det stöd vi ger till utvecklingen av det
            genetiska arvet i södra
          </note>
          <note>
            Afrika. Det finns som bekant en nordisk genbank för SADCC-länderna.
            Den typen av samarbete vill även vi som står för ett sektorsansvar,
            dvs.
          </note>
          <note>
            jordbrukssidan, bredda, samtidigt som Lena
          </note>
          <note>
            Hjelm-Wallén genom den mycket omfattande biståndsapparat vi har
            på ett mer systematiskt sätt har möjlighet att utveckla det som
            nämns i svaret.
          </note>
          <note>
            SAREC är en utomordentligt viktig institution.
          </note>
          <note>
            Dess verksamhet har jag stött på i många u-länder.
          </note>
          <note>
            Jag vet att det finns många forskare i olika världsdelar som
            djupt uppskattar den typ av bistånd som SAREC ger. Man bidrar
            till självständighet genom att mottagarna skaffar sig kunskap,
            så att de har möjlighet att värdera de ofta mycket negativa erbjudanden
            som görs av stora multinationella bolag. De kopplar samman bekämpningsmedel,
            utsäde och annat. Det är bra att ha en sådan kunskapsbas att man
            förstår att utveckla sina egna lokala grödor, som ofta är mycket
            lämpligare att utveckla än de grödor som de multinationella företagen
            sprider i en rad olika länder.
          </note>
          <note>
            Jag har också själv på ort och ställe i Afrika haft möjlighet
            att se hur det svenska biståndet fungerar och på vilket sätt man
            med stor entusiasm bygger upp en kunskapsbank och även utvecklar
            en egen kapacitet. Jag har sett unga agronomer i
          </note>
          <note>
            Moçambique, som under mycket besvärande omständigheter, bekämpade
            av mördarband, går ut på fälten och arbetar med växtförädlingen,
            som delvis fått stöd ur det svenska biståndet. Det är givet att
            det är en mycket viktig del av vårt bistånd, att utveckla möjligheten
            till självständighet hos uländerna. Jag tror inte att det finns
            någon motsättning mellan regeringen och Anna Horn af
          </note>
          <note>
            Rantzien i detta avseende. Detta är en viktig fråga.
          </note>
          <note>
            Anf. 41 ANNA HORN AF RANTZIEN
          </note>
          <note>
            (mp):
          </note>
          <note>
            Herr talman! Jag håller med statsrådet Hellström om att det pågår
            mycket fint i den här vägen. Man har blivit medveten om den fruktansvärda
            utarmning som redan har gått fram över världen i samband med den
            genetiska mångfalden. Det var bra att statsrådet tog upp just
            den frågan, samtidigt som man frågade efter de motsättningar som
            jag inte tog upp. De framgick litet av det jag sade, men jag talade
            inte om vilka motsättningarna var.
          </note>
          <note>
            Det står bl.a. i svaret att:
          </note>
          <note>
            ''Miljömålet avspeglas också i SARECs dialog med u-länder rörande
            jordbruksforskning, där SAREC
          </note>
          <note>
            starkt betonar bevarandet av den genetiska mångfalden och miljövänliga
            odlingssätt.''
          </note>
          <note>
            Det jag har dragit fram som fråga i dag, denna väldiga framfart
            med hybridris, är precis ett utarmande av den genetiska månfalden.
            Det är inte ett miljövänligt odlingssätt. Detta är alltså någonting
            som nu anses skall täcka halva Kinas risodlingsareal. Det har
            spritt sig till hundra andra länder. Det är faktiskt ett bekymmer.
          </note>
          <note>
            Samtidigt börjar man upptäcka att vi inte skall arbeta på det
            här sättet, utan vi skall gå fram just som SAREC säger. Vi skall
            tänka på den genetiska mångfalden och det miljövänliga odlingssättet.
            Jag vet att också SIDA arbetar på det här sättet. Jag har själv
            varit med och sett SIDAs utveckling, från stora projekt som högutbildade
            får ta hand om till småskaligare projekt som vänder sig direkt
            till dem som jobbar med dem. Det är hemskt viktigt att i utvecklingsarbetet
            återge människorna i de fattiga länderna deras självtillit, att
            få dem att tro på det kunnande som de har och att ge dem ännu
            mer kunnande. Det är enormt viktigt. Det är inte genom sådana
            storskaliga projekt som hybridriset som man når det målet. Den
            här mannen som har upptäckt detta ris är verkligen värd stor beundran.
          </note>
          <note>
            Han har gjort ett fantastiskt forskningsarbete. Han kallas i
            den här tidningen för ''The Man who brought Gospel to the World''.
            Visst gjorde han det, men gospeln kommer att skorra hårt i öronen
            ganska snart. Det kommer att visa sig, precis som med den gröna
            revolutionen, att det har fruktansvärda nackdelar.
          </note>
          <note>
            Anf. 42 Jordbruksminister MATS
          </note>
          <note type="speaker">
            HELLSTRÖM (s):
          </note>
          <note>
            Herr talman! Det är uppenbarligen inte några stora meningsskiljaktigheter
            mellan oss, därför kan debatten bli ganska begränsad. Men jag
            vill peka på att det just i svaret talas om att SAREC finansierar
            ett samarbete mellan risforskningsinstitutet och Sri
          </note>
          <note>
            Lanka där miljöaspekterna lyfts fram. Där gäller alltså inte
            bara avkastningen, som Anna Horn talade om. Risforskningsinstitutet
            har helt nyligen startat ett projekt som tar upp exakt den fråga
            som är Anna Horns af Rantzien interpellation till regeringen,
            nämligen sambandet mellan risodling och metangas.
          </note>
          <note>
            Låt mig avslutningsvis, utöver det som har sagts i debatten,
            säga att det också är viktigt att vi ordentligt vidareutvecklar
            vår egen jordbruksreform. Med det gamla regleringssystemet och
            den gamla jordbrukspolitiken har man under lång tid också i vårt
            land alltför mycket iniktat växtförädlingsarbetet på avkastning.
            Där har skett ett trendbrott, en omsvängning och genetiskt bevarande
            och miljöaspekter står i förgrunden på ett helt annat sätt. Den
            viktiga livsmedelspolitiska reform som riksdagen fattade beslut
            om förra året innebär också att man går från den insnävning och
            ensidighet som präglat de gamla regleringarna och ger möjligheter
            till en ökad genetisk variation. Det är viktigt att vi i vår egen
            forskning, vårt eget arbete i Sverige utvecklas så att vi får
            ett mer miljövänligt jordbruk och en bra genetisk variation, som
            också kan utgöra en resursbas för andra länder och forskare att
            lära sig av.
          </note>
          <note>
            Anf. 43 ANNA HORN AF RANTZIEN
          </note>
          <note>
            (mp):
          </note>
          <note>
            Herr talman! Jag tror också att vi i mycket talar om samma sak.
            Men ibland blir det ändå litet snett. Jag hoppas verkligen att
            det som jordbruksministern säger om det svenska jordbruket, att
            vi är inne på samma linje, är en sanning. Vi behöver också gå
            över till ett mindre beroende jordbruk, ett mer självbärande jordbruk.
            Men i den senaste jordbrukspolitiken har inte det avspeglats,
            utan där anpassar vi helt vårt jordbruk till de ekonomiska förhållandena
            i världen, som ändå är så fruktansvärt osäkra, därför att ekonomin
            vilar på en sådan osäker grund. Det får regera över de ekologiska
            förhållandena. Det har alltid visat sig, och därmed tänker jag
            sluta, att när vi inte håller oss inom de ekologiska ramarna slår
            naturen alltid tillbaka förr eller senare.
          </note>
          <note>
            Anf. 44 Jordbruksminister MATS
          </note>
          <note type="speaker">
            HELLSTRÖM (s):
          </note>
          <note>
            Herr talman! Det livsmedelspolitiska beslut som alla partier
            utom miljöpartiet röstade för här i riksdagen förra året innebär
            ju en mera miljövänlig inriktning av jordbruket. Det innebär också
            att
          </note>
          <note>
            Sverige går före i en rad avseenden när det gäller att minska
            användningen av bekämpningsmedel i jordbruket. Vi har ju pålagor
            beträffande användningen av konstgödsel och kemiska medel, något
            som ingalunda uppskattas av producenterna.
          </note>
          <note>
            Kanske var ni i miljöpartiet i någon mån för producentvänliga
            förra året för att ha mod att stå upp för en politik som faktiskt
            innebär att man bryter med ekonomiska intressen. Så blir det ju
            när vi ger miljön och genetiken ett betydligt större utrymme jämfört
            med den gamla politiken, som alltså var mera producentinriktad.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellationerna 1990/91:184 och
          </note>
          <note>
            197 om miljöeffekterna m.m. av indiskt fördämningsprogram
          </note>
          <note>
            Anf. 45 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Viola Claesson har frågat miljöministern om biståndet
            till Narmadaprojektet vägleds av omsorg om miljön och naturresurserna
            i
          </note>
          <note>
            Indien samt efterfrågat vilka sociala konsekvenser projektet
            får för de människor som tvingas flytta när stora markområden
            sätts under vatten.
          </note>
          <note>
            Ragnhild Pohanka har dessutom frågat miljöministern om det i
            samband med
          </note>
          <note>
            Narmadaprojektet har gjorts någon utredning vad gäller avdunstning
            från dammarna, försumpning och markförstöring samt om man har
            undersökt mera miljövänliga alternativ med en småskalig inriktning.
          </note>
          <note>
            Arbetet inom regeringen är så fördelat att det är jag som skall
            svara på interpellationerna.
          </note>
          <note>
            Syftet med Världsbankens insatser i Indien, liksom i andra låntagarländer,
            är att långsiktigt höja levnadsstandarden för de fattigaste befolkningsgrupperna.
            Narmadaprojektet bidrar på flera sätt till att detta kan förverkligas.
            Projektet kommer t.ex. att ge avsevärda bidrag till energiförsörjningen
            för både hushåll och industri.
          </note>
          <note>
            Det bör framhållas att livsmedelsbristen har varit stor i det
            berörda området under 1980-talet.
          </note>
          <note>
            Genom en utbyggnad av bevattningssystemen kommer projektet att
            möjliggöra en ökad produktivitet i jordbruket och därmed en ökad
            jordbruksproduktion. Genom projektet kommer också tillgången på
            dricksvatten att förbättras för många människor.
          </note>
          <note>
            Det är den indiska regeringen som ansvarar för
          </note>
          <note>
            Narmadaprojektets uppläggning och genomförande. Världsbanken
            har beviljat tre lån på sammanlagt 450 miljoner dollar till projektet.
          </note>
          <note>
            Banken finansierar genom sin långivning endast en mindre del
            av projektet. Även om banken kan och bör ställa villkor för sin
            medverkan kan den således inte diktera projektets uppläggning
            för de indiska myndigheterna.
          </note>
          <note>
            Lån har tidigare begärts från Indien till den andra av de två
            större dammar som planerats, det s.k.
          </note>
          <note>
            Narmada Sagar-projektet. Banken har dock beslutat att för närvarande
            inte gå vidare med detta projekt. Däremot planeras ett lån på
            omkring 150
          </note>
          <note>
            miljoner dollar till utveckling av jordbruket i
          </note>
          <note>
            Narmadadalen. Pengarna kommer bl.a. att användas till trädplantering
            för att förhindra jorderosion samt till stöd för naturreservat
            i området.
          </note>
          <note>
            Ett projekt av den typ som det här är fråga om får med nödvändighet
            även negativa effekter för många människor. Det gäller särskilt
            för de ca
          </note>
          <note>
            70 000 personer som är bosatta inom de områden som kommer att
            läggas under vatten. Från den svenska regeringens sida har vi
            fäst särskilt stor vikt vid att dessa personer ges tillfredsställande
            kompensation. Vi har haft stöd i denna strävan bl.a. från övriga
            nordiska länder.
          </note>
          <note>
            Förbättringar har också skett i detta avseende. Det finns nu
            en gemensam policy för folkomflyttningen, som har antagits av
            de tre inblandade delstaterna samt av den indiska centralregeringen.
            Denna policy innebär att alla som tvingas flytta garanteras likvärdig
            eller bättre standard efter flyttningen. De berörda myndigheterna
            har ålagts att regelbundet rapportera om efterlevnaden av dessa
            principer.
          </note>
          <note>
            Kompensation kommer att ges även till dem som inte äger mark
            men som ändå berörs av dammbygget. Det finns t.o.m. möjligheter
            för tidigare jordlösa att komma i besittning av mark, vilket såvitt
            jag känner till är unikt för indiska förhållanden. Vidare har
            en tidtabell fastställts för samtliga byar som måste flytta. Ansträngningar
            har dessutom gjorts för att förbättra informationen till de berörda
            befolkningsgrupperna.
          </note>
          <note>
            Det är dock inte tillräckligt att banken ställer hårda krav för
            sin medverkan. Erfarenheten visar att efterlevnaden av dessa krav
            kontinuerligt måste följas upp och övervakas. Direktkontakter
            med de berörda befolkningsgrupperna är ett nödvändigt inslag i
            denna uppföljning. Oberoende miljöorganisationer har också en
            central roll i detta arbete. En annan viktig funktion som miljöorganisationerna
            har är att fästa i-ländernas uppmärksamhet på de problem som den
            här typen av projekt för med sig.
          </note>
          <note>
            Knappast något utvecklingsprojekt i Indien har utsatts för en
            så noggrann granskning som
          </note>
          <note>
            Narmadaprojektet. Såväl banken som de indiska myndigheterna har
            utrett ett stort antal tänkbara alternativ till det nuvarande
            projektet. Det har i debatten hävdats att mindre dammar skulle
            vara mera kostnadseffektiva och att de dessutom skulle innebära
            mindre ingrepp i miljön. Jag delar uppfattningen att småskaliga
            projekt kan ha många fördelar, inte minst genom att sådana lösningar
            ofta erbjuder en större flexibilitet. Det finns dock ingen given
            regel som säger att småskaliga alternativ alltid är att föredra.
            En lösning med enbart små dammar skulle i det här fallet innebära
            att betydligt större landområden sättes under vatten jämfört med
            den nu aktuella dammen. Kostnaderna skulle dessutom bli höga.
            Det är riktigt, som Ragnhild
          </note>
          <note>
            Pohanka påpekar, att bevattningsprojekt kan få effekter i form
            av försumpning och marknadsförstöring om vattnet i kanalerna blir
            stillastående eller om alltför stora mängder släpps på. Tidigare
            erfarenheter har dock tagits till vara i
          </note>
          <note>
            Narmadaprojektet. Särskild omsorg har ägnats åt dessa problem
            då bevattningskanalerna har konstruerats. Bl.a. kommer pumpanläggningar
            att installeras för att hindra att vattnet står stilla.
          </note>
          <note>
            På initiativ av flera länder, däribland Sverige, har en oberoende
            grupp av personer tillsatts för att följa upp miljöeffekterna
            och de frågor som är knutna till folkomflyttningarna. Gruppen
            kommer att resa runt i området och tala med såväl myndigheter
            som representanter för lokalbefolkningen. Man kommer även att
            ta direkt kontakt med berörda människor. Gruppens arbete beräknas
            vara klart i januari 1992. Beslut om eventuella åtgärder med anledning
            av gruppens rapport kommer att fattas av bankens chef eller av
            dess styrelse.
          </note>
          <note>
            Herr talman! Narmadaprojektet är ett omfattande och komplicerat
            projekt med konsekvenser för tiotals miljoner människor i Indien.
            Det har också blivit Världsbankens mest kontroversiella projekt.
          </note>
          <note>
            I syfte att ge riksdagens ledamöter och andra intresserade tillfälle
            att bättre orientera sig om projektet och Världsbankens roll i
            det sammanhanget avser finansdepartementet att bjuda in representanter
            för banken till Sverige vid en lämplig tidpunkt. Det är min avsikt
            att särskilt inbjuda Viola Claesson och Ragnhild Pohanka till
            denna sammankomst.
          </note>
          <note type="speaker">
            Anf. 46 VIOLA CLAESSON (v):
          </note>
          <note>
            Herr talman! Jag ber att få tacka Allan Larsson för svaret. Jag
            vill också tacka för den särskilda inbjudan som Allan Larsson
            kom med i slutet av sitt inlägg här.
          </note>
          <note>
            Under många år har mitt parti, vänsterpartiet, kritiserat Världsbanken
            och det svenska engagemanget i fråga om denna. Vi har inte varit
            ensamma om att framföra denna kritik. Bankens finansiering av
            miljökatastrofer, folkförflyttningar, sterilisering och andra
            förödande former av
          </note>
          <note>
            ''bistånd'' har utsatts för en omfattande internationell kritik.
          </note>
          <note>
            Finansministern har en helt annan uppfattning om
          </note>
          <note>
            Världsbanken. Han säger kategoriskt i sitt svar att syftet med
            bankens insatser är ''att långsiktigt höja levnadsstandarden för
            de fattigaste befolkningsgrupperna'' i olika låntagarländer.
          </note>
          <note>
            Allan Larsson säger t.o.m. att Narmadaprojektet bidrar till att
            så här höga syften kan förverkligas.
          </note>
          <note>
            Men är det inte så, Allan Larsson, att det råder en skriande
            brist på samstämmighet mellan
          </note>
          <note>
            Världsbankens skrivna policy och det som sker i praktiken? Vad
            och vem är det som styr denna praktik? Jo, bl.a. USA med sitt
            60-procentiga inflytande över Världsbankens beslut. Utifrån denna
            maktposition kräver nu USA en kursändring för att Världsbankens
            utlåning i högre grad skall styras till den privata sektorn. Det
            innebär i klartext att USA agerar för att påskynda den privatisering
            av ekonomierna som inletts i Östeuropa och i många länder i tredje
            världen.
          </note>
          <note>
            Finansministern visar i sitt svar att han trots allt inser att
            Narmadaprojektet får negativa följder för många människor i Indien.
            Men det som dominerar svaret är en mycket glättad och friserad
            bild av projektet. Där finns dessutom direkt felaktiga uppgifter
            som Allan Larsson måste rätta till. I
          </note>
          <note>
            anslutning till beskrivningen om kompensation till dem som drabbas
            av dammbygget påstår finansministern att det skulle ha fastställts
            en tidtabell för samtliga de byar som måste flytta.
          </note>
          <note>
            Detta är ju osanning, Allan Larsson! Det finns tillräckligt många
            grupper och människor som arbetar både i Sverige och internationellt
            och som har utomordentligt goda och direkta kontakter, bl.a. med
            Washington, som kan få bekräftat eller dementerat uppgifter som
            handlar bl.a. om
          </note>
          <note>
            Narmadaprojektet. Alla uppgifter som jag har fått fram säger
            att den uppgift som Allan Larsson har kommit med inte är sann.
          </note>
          <note>
            De som har erbjudits mark inom nya områden --
          </note>
          <note>
            det som Allan Larsson benämner som unikt i indiska sammanhang
            -- utgör till antalet en mikroskopiskt liten skara. Dessutom är
            den mark som har erbjudits dessa människor som har drabbats så
            hårt oanvändbar. Det går inte att bruka marken. Det är t.ex. bergsmarker
            eller mark som redan används av andra grupper och individer. Var
            skall de ta vägen?
          </note>
          <note>
            Det finns ytterligare en fråga som jag vill ta upp.
          </note>
          <note>
            En uppgift i interpellationssvaret säger att lån har tidigare
            begärts av Indien till den andra av de två större dammar som planeras,
            den s.k. Narmada
          </note>
          <note>
            Sagar-dammen. Många har undrat, Allan Larsson, vilket ståndpunkt
            Världsbanken skall inta -- om lånet skall beviljas eller ej. Nu
            säger Allan Larsson att Världsbanken har beslutat att för närvarande
            inte gå vidare med detta projekt. Jag har försökt att få även
            denna uppgift bekräftad. Så sent som för en timme sedan när jag
            hade kontakter i detta ärende fick jag en helt annan uppgift,
            dvs. att
          </note>
          <note>
            Världsbanken inte har sagt något i denna fråga än.
          </note>
          <note>
            Jag säger inte att uppgiften är felaktig, men jag skulle gärna
            vilja veta av Allan Larsson exakt när
          </note>
          <note>
            Världsbanken fattade detta beslut.
          </note>
          <note>
            I samband med detta säger Allan Larsson att 150
          </note>
          <note>
            miljoner dollar har beviljats. Det är ett särskilt och extra
            lån för utveckling av jordbruket i
          </note>
          <note>
            Narmadadalen. Det låter också bra. Pengarna skulle bl.a. användas
            till trädplantering för att förhindra jorderosion. Men än så länge
            lär det bara finnas en skiss över projektet och då endast över
            de områden som skulle bli aktuella för trädplantering.
          </note>
          <note>
            Den uppgift som jag har fått säger att de områden som har angetts
            i skissen är också sådana områden där människor tvingas flytta.
            Det skulle bli fråga om ännu större tvångsförflyttningar på grund
            av de nya 150 miljonerna. Jag skulle gärna vilja att Allan
          </note>
          <note>
            Larsson kommenterar detta också.
          </note>
          <note>
            Herr talman! Jag tar övriga frågor i mitt nästa inlägg. Men jag
            vill tala om att vänsterpartiet har agerat mer konkret när det
            gäller
          </note>
          <note>
            Världsbanksgruppen genom att kräva att Sverige skall verka för
            att offentlighetsprincipen införs. Det är nästan stört omöjligt
            att få reda på hur var och en röstar osv. i dessa sammanhang.
            Det tror jag Allan
          </note>
          <note>
            Larsson håller med om.
          </note>
          <note type="speaker">
            Anf. 47 RAGNHILD POHANKA (mp):
          </note>
          <note>
            Herr talman! Jag får tacka för svaret och den fina inbjudan.
            Jag hoppas att det blir verklighet att vi kan få ställa frågor
            direkt till Allan Larsson.
          </note>
          <note>
            Det har hänt så mycket i Indien, och det händer saker hela tiden.
            Där finns 850 miljoner människor, och vi har nyss blivit påminda
            om genom mordet på
          </note>
          <note>
            Rajiv Gandhi vilken dynamisk situation som råder i landet.
          </note>
          <note>
            Ca 150 000 hektar skogar kommer att dränkas av dammarna. Naturliga
            skogar som har funnits i miljontals år kan inte ersättas av nya
            skogar.
          </note>
          <note>
            Skogen består inte bara av träd. Hela faunan och floran med alla
            dess varierade trädarter utgör skogen. Nyplanterade skogar är
            mera ekonomiskt än ekologiskt anpassade med nya trädarter, som
            kanske ej inte ens passar i trakten. Inga studier har utförts
            som uppskattar dimensionen av dessa förluster.
          </note>
          <note>
            De två största dammarna Narmada Sagar, tidigare
          </note>
          <note>
            Indira, och Sardar Sarovar kommer att dränka ca
          </note>
          <note>
            56 000 hektar åkerjord. Denna jord är nästan helt och hållet
            resultatet av flodens slam och är därför extremt bördig, varför
            vattnet från dammen endast kommer att användas för att bevattna
            mindre bördiga jordar. Hela projektet med två mycket stora, 30
            stora och 3 000 små dammar ger endast
          </note>
          <note>
            600--1 000 MW. Energitillförseln enligt de siffror jag har fått
            fram är inte speciellt stor.
          </note>
          <note>
            Behövs verkligen dammarna? Nej, vissa forskare anser inte detta.
            På grund av skogsskövlingen har floden nästan torkat ut mellan
            monsunregnen, och den kraftiga erosionen minskar den bördiga jorden
            varje år. Sedan 1859, när engelsmannen slaktade ut djuren och
            man började använda ved som bränsle i stället för dynga, har skogsskövlingen
            förändrat klimatet och jorden. Då var floderna fyllda året runt
            och två till tio fot djupa.
          </note>
          <note>
            Skogsplanteringar skulle kunna förändra fuktförhållanden och
            bördigheten. Dammar som ger energiproduktion och bevattning betyder
            försumpning, försaltning och hemlösa människor.
          </note>
          <note>
            Man vill åstadkomma dricksvatten, elenergi och bevattning.
          </note>
          <note>
            120 000 hektar mark hotas av försumpning. På grund av att de
            två stora dammarna byggs behöver
          </note>
          <note>
            270 000 människor förflyttas. Här finns olika siffror, men dessa
            siffror är väl underbyggda. Samtidigt får man vatten för 131 städer
            och 4 720 byar enligt beräkningarna. Jag har också andra siffror.
            Den sammanlagda folkomflyttningen rör över 1 miljon människor
            om hela projektet genomförs. Det blir så många negativa konsekvenser
            av sådana dammbyggen.
          </note>
          <note>
            I t.ex. Brasilien har skogsavverkningar och dammbyggen katastrofalt
            skövlat naturen.
          </note>
          <note>
            Indianer vädjar om upphävande av tidigare givna lån från Världsbanken
            för dammbyggena.
          </note>
          <note>
            Tusentals kvadratkilometer skog har skövlats.
          </note>
          <note>
            Världsbanken har satsat 3 miljarder där.
          </note>
          <note>
            Vidare finns GAP i Turkiet. Världsbanken är inte inblandad där.
            Men det är ett projekt där det finns stora bevattningsanläggningar,
            och det gör att
          </note>
          <note>
            Syrien och Irak får mindre mängder vatten från
          </note>
          <note>
            Eufrat och Tigris. Vatten är viktigare än olja i dessa områden.
          </note>
          <note>
            Bevattningen av bomullsfälten runt Aralsjön från de floder som
            flyter dit har nästan tömt den stora sjön. Det blir döda saltöknar.
          </note>
          <note>
            Assuandammen har bl.a. förstört Nilens delta, och vattnet tas
            inte till vara utan avdunstar.
          </note>
          <note>
            Kotmale på Sri Lanka har mest gött multinationella bolag.
          </note>
          <note>
            Frank Vogl i Världsbanken säger att kraven på förändringar i
            ekonomin har ofta drabbat de allra fattigaste. Han säger att trots
            nya hänsyn till miljö och människor innebär det inte att vi skall
            välja den lätta vägen och sluta engagera oss i utvecklingsprojekt
            som innebär miljörisker.
          </note>
          <note>
            Av en artikel i DN den 26 april framgår det att man från G 7-mötet
            i Washington givit uttryck för att man hellre vill titta på ekonomin
            än på miljön och sociala frågor.
          </note>
          <note>
            Narmadas bönder säger som våra norrländska bönder: ''Vi flytt
            int''. Vi vill inte flytta, och vi vill inte lämna fruktbart land.
            Det är regeringen som tvingar. Så säger en bonde vid namn Muhammed
          </note>
          <note>
            Haider.
          </note>
          <note>
            Varför inte försöka med en mera småskalig inriktning i stället
            för att stödja dessa stora projekt?
          </note>
          <note>
            I början av svaret finns det några motsägande meningar. Där står
            ''-- -- -- att långsiktigt höja levnadsstandarden för de fattigaste
            befolkningsgrupperna''. Senare kommer det en för mig motsägande
            mening: ''Ett projekt av den typ som det här är fråga om får med
            nödvändighet även negativa effekter för många människor.'' Det
            gäller då just de fattigaste. De får inte alls den jord de har
            blivit lovade, och de får framför allt sämre jord. De får dessutom
            ibland bara pengar som ersättning för jorden. Vad skall de med
            pengar till när de inte kan köpa jord?
          </note>
          <note>
            Det finns bara en medlem från Norden i
          </note>
          <note>
            Världsbankens styrelse. Påverkan tillsammans med de övriga nordiska
            länderna är minimal. Jag tror inte att vi kan påverka så mycket,
            men vi kan säga ifrån.
          </note>
          <note>
            Anf. 48 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Det är värdefullt att frågan om
          </note>
          <note>
            Narmada-projektet och Värlsbankens insatser har tagits upp. Det
            är värdefullt att vi får tillfälle till en diskussion om detta
            och redovisa både de kritiska synpunkter som finns och de insatser
            som görs från svensk sida, nordisk sida och i Världsbanken. Jag
            välkomnar den diskussion som Viola Claesson och
          </note>
          <note>
            Ragnhild Pohanka har tagit initiativ till.
          </note>
          <note>
            Jag vill svara direkt på Viola Claessons frågor om de uppgifter
            som jag har lämnat. Dem har vi inhämtat från ansvariga tjänstemän
            i Värlsbanken.
          </note>
          <note>
            Det gäller tidtabellen, och det gäller uppgifterna om att låneansökan
            beträffande projektet Narmada
          </note>
          <note>
            Sagar är avförd från banken. Dessa uppgifter har jag ingen anledning
            att betvivla; vi har inhämtat dem från bästa tänkbara källor.
          </note>
          <note>
            När det gäller frågan om offentlighetsprincipen är vår inställning
            att Sverige och den svenska regeringen skall redovisa sina ställningstaganden.
          </note>
          <note>
            Resp. land får sedan redovisa sina ställningstaganden. Det gäller
            den nordiska kretsen, och det gäller allmänt.
          </note>
          <note>
            Får jag sedan säga några ord mer principiellt. Jag tycker att
            det är viktigt att konstatera att den fattigdomsstrategi som banken
            lade fast 1990 i
          </note>
          <note>
            World Development Report har rönt stor internationell uppskattning.
            Huvudpunkterna i den strategin är att skapa arbete åt de fattiga
            och att utveckla social service. Jag tror att det är viktigt att
            vi ser och erkänner de framsteg som sker på detta område.
          </note>
          <note>
            Det har också skett viktiga framsteg på miljöområdet. Jag tycker
            att det är särskilt angeläget att säga några ord om det i den
            här debatten, eftersom den handlar om detta. Det är numera bankens
            policy att miljöhänsyn skall integreras i alla delar av verksamheten.
            Ett konkret resultat av detta är att miljöfrekvensbeskrivningar
            utarbetas för alla de projekt som kan antas få stora konsekvenser
            för miljön. Syftet är att tidigt fånga upp miljöeffekterna av
            planerade projekt.
          </note>
          <note>
            Ansvaret vilar på låntagarländerna. Ett viktigt skäl till detta
            är att man vill försöka höja miljömedvetandet hos mottagarländernas
            myndigheter. Det ger också möjlighet att tillföra kunskap och
            kompetens på miljöområdet.
          </note>
          <note>
            Härvidlag finns i dag ofta stora brister, det skall inte undanskymmas.
          </note>
          <note>
            En viktig del av dessa beskrivningar utgörs av krav på konsultationer
            med berörda befolkningsgrupper och lokala miljöorganisationer.
            Bankens egen kompetens har förstärkts. Dels har man fått en central
            miljöenhet, dels är det nu över 100 personer som arbetar med miljöfrågor
            i banken. Övriga tjänstemän, som inte är direkt engagerade i sådana
            uppgifter, har fått särskild utbildning.
          </note>
          <note>
            En genomgång av miljösituationen i samtliga låntagarländer har
            dessutom genomförts.
          </note>
          <note>
            Resultatet av granskningarna kommer att ligga till grund för
            bankens fortsatta insatser i landet i fråga.
          </note>
          <note>
            Det är viktigt att bankens insatser kan göras med utgångspunkt
            i en helhetssyn på mottagarländernas miljöproblem.
          </note>
          <note>
            När det gäller de globala miljöproblemen har banken tillsammans
            med FNs miljöprogram,
          </note>
          <note>
            UNDP, tagit initiativet till den s.k. globala miljöfonden. Fyra
            områden har särskilt pekats ut:
          </note>
          <note>
            klimatproblemen, skydd för den biologiska mångfalden, skydd för
            ozonlagret, samt vissa typer av vattenföroreningar. Sverige har
            bidragit till denna fond med drygt 200 milj.kr. Det är vår förhoppning
            att fonden på ett verksamt sätt skall komma att underlätta de
            förhandlingar som har påbörjats om en internationell klimatkonvention
            och en konvention till skydd för den biologiska mångfalden.
          </note>
          <note>
            Mot den här bakgrunden är det min övertygelse att
          </note>
          <note>
            Världsbanken spelar en positiv och värdefull roll när det gäller
            att förbättra miljösituationen i låntagarländerna. Det innebär
            inte att det saknas utrymme för förbättringar. Jag anser t.ex.
            att det är önskvärt med ett ökat engagemang från låntagarländernas
            sida. Min uppfattning är att det sammantaget har skett en klar
            förbättring när det gäller Världsbankens insatser på miljöområdet.
          </note>
          <note>
            Sverige har tillsammans med andra nordiska länder spelat en aktiv
            och konstruktiv roll som pådrivare och initiativtagare i miljöfrågor
            inom banken. Ett uttryck för detta är den särskilda instruktion
            i miljöfrågor som vi har skickat till vår gemensamma nordiska
            representant i Washington. I uppdraget ingår bl.a. att särskilt
            bevaka projekt där det finns risk för att ursprungsbefolkningen
            drabbas negativt. Utgångspunkten för det nordiska arbetet är den
            målsättning om en hållbar utveckling som lanserades av Brundtlandkommissionen
            och som sedan har vunnit bred anslutning. Det är en stor glädje
            att kunna konstatera att det arbetet har burit frukt i många avseenden.
            Jag kan försäkra att vi även fortsättningsvis kommer att hålla
            en hög profil i dessa frågor. Det betyder bl.a. att vi extra noga
            följer Narmada och andra projekt som har stora miljöeffekter.
          </note>
          <note type="speaker">
            Anf. 49 VIOLA CLAESSON (v):
          </note>
          <note>
            Herr talman! Jag hoppas verkligen att de uppgifter som Allan
            Larsson har fått från ansvariga tjänstemän och de bästa tänkbara
            källor i
          </note>
          <note>
            Världsbanken är riktiga. Det vore ju mycket anmärkningsvärt om
            sådana tjänstemän skulle ljuga det svenska finansdepartementet
            rakt i ansiktet; jag hoppas alltså att det inte har hänt.
          </note>
          <note>
            Men jag har en del andra kommentarer. Jag tror inte att vi här
            i en kort interpellationsdebatt exakt kan reda ut allt detta som
            har med Narmadaprojektet att göra, alla komplikationer och den
            förödelse som vi också befarar, vi som har engagerat oss i den
            här frågan.
          </note>
          <note>
            Jag vill berätta för Allan Larsson att riksdagsledamöter från
            de flesta partier helt nyligen här i riksdagshuset har haft ett
            seminarium om
          </note>
          <note>
            Narmada-projektet. Vi hade indiska gäster som är engagerade internationellt
            och i Indien för att försöka rädda det som räddas kan och för
            att försöka få både Världsbanken och ansvariga i
          </note>
          <note>
            Indien på andra, bättre och miljövänligare tankar.
          </note>
          <note>
            Detta seminarium, som var arrangerat i riksdagshuset, har fått
            den trevliga fortsättningen att inte mindre än 128 riksdagsledamöter
            har undertecknat en ganska skarpt formulerad skrivelse, som har
            sänts till Världsbankschefen och som tar upp bl.a. några av de
            saker som Ragnhild
          </note>
          <note>
            Pohanka och jag har aktualiserat här i debatten. Vi hoppas att
            vi får ett svar från Världsbankschefen, och får vi inte det så
            kanske vi får tillfälle att så småningom ställa frågor vid ett
            sammanträffande, som vi har fått en inbjudan till.
          </note>
          <note>
            För att travestera vad Georg Andersson sade i en debatt häromkvällen,
            skulle jag vilja säga att aldrig kunde jag dröma om att jag skulle
            få stå här och debattera ett internationelt miljöprojekt med finansminister
            Allan Larsson. Det är, tror jag, inte bara första utan definitivt
            också sista gången som jag har den möjlighet här från talarstolen.
            Men under den lilla tid som är kvar på det här riksmötet vill
            jag försöka påverka Allan Larsson att verkligen ta upp ett resonemang
            när det gäller USAs inflytande. Håkan från finansdepartementet,
            som var med på det seminarium vi hade i riksdagshuset, var en
            av dem som öppet erkände att USA har en klar dominans i Världsbanken.
            Om det nu dessutom är så att man har en ny inriktning mot ännu
            större privatisering när det gäller projekten, så menar jag att
            vi är verkligt illa ute. Jag vill gärna ha en kommentar till detta.
          </note>
          <note type="speaker">
            Anf. 50 RAGNHILD POHANKA (mp):
          </note>
          <note>
            Herr talman! Jag vill fortsätta där jag slutade. Man kan inte
            diktera för Världsbanken, men man kan avstå från att låna pengar
            till och delta i verksamheten.
          </note>
          <note>
            Oberoende miljöorganisationer har också en central roll i detta
            arbete, säger finansministern.
          </note>
          <note>
            Men de är ju till allra största delen motståndare till det här
            projektet. Jag tycker att det bra om man talar med dem.
          </note>
          <note>
            Det är klart att man har granskat det här projektet noga. Det
            är ju det största projektet någonsin i världen.
          </note>
          <note>
            Att det blir markförstöring endast om vattnet i kanalerna är
            stillastående -- det stämmer inte.
          </note>
          <note>
            Avdunstningen är så kraftig i det här klimatet att det endast
            hjälper marginellt om man ser till att vattnet är i rörelse.
          </note>
          <note>
            Det är alltså helt klart att detta är ett kontroversiellt projekt,
            och det beror delvis på att det är så stort.
          </note>
          <note>
            De 150 miljoner dollar som man nu tillskjuter ytterligare är
            endast dåliga restaureringspengar.
          </note>
          <note>
            Tänk om Narmada-projektets samlade pengar skulle användas för
            att restaurera Indiens skogar!
          </note>
          <note>
            Nu är 7 % av Indiens mark täckt av skogar, och det skulle behövas
            40 % för att det skulle vara ekologisk balans.
          </note>
          <note>
            Miljökonsekvensbeskrivningar -- ja, de finns i de bevattningsprojekt
            som jag nämnde i mitt första anförande. Det gäller Brasilien,
            Assuandammen,
          </note>
          <note>
            Aralsjön och GAP i Turkiet. Det är 100 anställda --
          </note>
          <note>
            jag tror att det var 65 från början -- som drunknar i byråkratin.
            Enligt vad jag har hört direkt från dem upplever de sig inte kunna
            förhindra att bl.a.
          </note>
          <note>
            sådana här projekt blir miljöskadliga.
          </note>
          <note>
            Många av dem som demonstrerar drabbas hårt av detta projekt.
            En stor del av dem hör till grupperna stamfolk och fattiga jordbrukare
            -- de mest utsatta grupperna i Indien. Det finns ännu inga realistiska
            planer för hur alla dessa människor skall kunna återbosättas och
            ersättas. Indien är ju ett oerhört tättbefolkat land.
          </note>
          <note>
            Dessutom tror man inte alls, enligt andra utredningar, att det
            blir möjligt att klara av dessa stora bevattningsprojekt. Vattnet
            kommer bara att räcka till att bevattna 20--30 % av den planerade
            ytan. Det är i och för sig stora områden, men det är ganska otillräckligt.
          </note>
          <note>
            USA vill att Världsbanken på sikt skall kunna ge lån till privata
            företag. Det kan dock inte ske utan en stadgeändring, vilket knappast
            lär bli aktuellt förrän det åter blir dags att utöka Världsbankens
            kapitalbas om några år. Så står det i en artikel i
          </note>
          <note>
            Dagens Nyheter. Detta förskräcker ju litet. Om
          </note>
          <note>
            Världsbanken delar ut lån till privata företag på den här nivån,
            kan man då se till att de får den miljöinriktning och sociala
            inriktning som behövs?
          </note>
          <note>
            Här mister Världsbanken även sin nya miljöprofil --
          </note>
          <note>
            att kunna påverka.
          </note>
          <note>
            Anf. 51 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Viola Claesson tyckte det var ovanligt att föra
            en miljödebatt med finansministern. Hon sade att det här skulle
            vara sista gången. Jag hoppas att Viola Claesson återkommer i
            diskussionen runt Världsbanken och dess insatser på miljöområdet.
            Jag tänker fortsätta att svara på frågor om detta ämne. Det är
            nämligen så att Världsbanken är mitt ansvarsområde inom regeringen
            och jag följer den med stort intresse.
          </note>
          <note>
            Dessutom är jag intresserad av miljöfrågor. Om
          </note>
          <note>
            Viola Claesson läser kompletteringspropositionen och budgetpropositionen
            noga framgår det av dem att den ekonomiska politiken består av
            vissa viktiga fundament. Ett av dessa är samspelet mellan ekonomi
            och ekologi. Jag har ett intresse för de här frågorna. Ta det
            inte som något unikt och ovanligt, utan som ett uttryck för vikten
            av att se till att både ekonomi och ekologi fungerar tillsammans.
          </note>
          <note>
            Det är naturligtvis riktigt att USA har ett större inflytande
            än Sverige i den här institutionen, som i många andra. Jag vill
            ändå hävda att Sverige och
          </note>
          <note>
            Norden spelar en viktig roll. Vi har kunnat föra fram och få
            gehör för sådana synpunkter som vi har talat om och som gäller
            fördelning, miljö m.m.
          </note>
          <note>
            Får jag också tillägga några mer allmänna synpunkter om projektet
            som sådant. Indien är ju, som redan sagts, ett av världens fattigaste
            länder.
          </note>
          <note>
            Behovet av utveckling är därför mycket stort.
          </note>
          <note>
            Bristen på energi är en svår restriktion för Indiens möjligheter
            att utveckla sin ekonomi. Energin behövs både för att utveckla
            industrin och för att åstadkomma förbättringar av utbildning och
            hälsovård. Det betyder mycket för verksamheten vid skolor och
            sjukhus att ha säker tillgång till energi. En stor del av den
            energi som kommer att produceras i Narmada kommer att gå till
            industrin.
          </note>
          <note>
            Utvecklingen av industrin är nödvändig för att kunna skapa nya
            ekonomiska resurser som kan användas till insatser mot fattigdomen.
            Det innebär också att sysselsättningsmöjligheter skapas för breda
            befolkningsgrupper. Det är det effektivaste sättet att bekämpa
            fattigdomen.
          </note>
          <note>
            För levandsnivån på landsbygden spelar utvecklingen av jordbruket
            en nyckelroll. En stark tillväxt i jordbrukssektorn innebär också
            större möjligheter att minska den utbredda fattigdomen.
          </note>
          <note>
            Det beräknas att omkring 2,5 milj. människor inom det område
            som berörs av Narmadaprojektet lever i fattigdom. Det innebär
            att de har mindre än 370
          </note>
          <note>
            dollar per år att leva på.
          </note>
          <note>
            Livsmedelsproduktionen i Indien har under de senaste decennierna
            ökat med i genomsnitt 2,5 %
          </note>
          <note>
            per år. För att man på allvar skall kunna åtgärda fattigdomsproblemen
            krävs, enligt Världsbankens bedömningar, att produktionen ökar
            med 3 %, eller helst 3,5 %, per år. För att åstadkomma detta måste
            alla möjligheter till förbättrad bevattning utnyttjas.
          </note>
          <note>
            Det gäller såväl utbyggnad av nya bevattningssystem som förbättringar
            av de existerande. Det finns, som har framgått både av min redovisning
            och av de synpunkter som kommit fram i interpellationerna, skäl
            som talar för och emot Narmada-projektet. Min uppfattning är att
            de fördelar som jag har redovisat är så betydande att de trots
            allt uppväger nackdelarna. Därför kan jag inte ansluta mig till
            den uppfattning som säger att
          </note>
          <note>
            Världsbanken bör dra sig ur Narmada-projektet.
          </note>
          <note type="speaker">
            Anf. 52 VIOLA CLAESSON (v):
          </note>
          <note>
            Herr talman! Allan Larsson, jag tror inte att det blir en debatt
            från den här talarstolen. Jag hoppas att det kan bli i andra sammanhang.
            Man kan debattera i många olika fora.
          </note>
          <note>
            Allan Larsson säger, och det låter så klart och tydligt, att
            regeringen och Allan Larsson har visat vilken policy de har. Det
            skulle handla om att ekonomi och ekologi är lika viktigt. Jag
            skulle önska att vi fick en extra debatt direkt efter denna för
            att diskutera svenska förhållanden. Jag kan visserligen säga att
            det är en policy om man tittar i olika dokument, men, Allan Larsson,
            inte i praktiken. Det är det stora bekymret. Jag tror att man
            mycket mer än vad som har skett hittills i alla sådana här debatter,
            också i de ekonomiska debatterna, skall diskutera den kvalitativa
            tillväxten som också kan göra ett land rikt, och inte enbart den
            kvantitativa, som t.ex. höjer den ekonomiska tillväxten och visar
            ''bättre'' BNP-
          </note>
          <note>
            siffror om t.ex. bilismen och trafikolyckorna ökar.
          </note>
          <note>
            Nu skulle vi ju tala om Narmada-projektet. Allan
          </note>
          <note>
            Larsson tillstår här att det finns argument både för och emot.
            Allan Larsson tycker att fördelarna överväger och att Världsbanken
            därför bör fortsätta sitt engagemang. Men det är ju så, och det
            tycker jag att både Ragnhild Pohanka och jag har försökt att visa
            här, att om man skall våga påstå att
          </note>
          <note>
            Världsbankens engagemang skall fortsätta därför att fördelarna
            överväger, kan man inte bara utgå ifrån en skriven policy, utan
            man får se på vad som har skett hittills och om detta ger belägg
            för att man tänker använda denna policy i praktiken. Det är oerhört
            viktigt.
          </note>
          <note>
            Världsbanken ställer utifrån denna nya policy, som låter mycket
            bra och som Allan Larsson har redovisat, krav på att Indien både
            centralt och delstatsmässigt skall uppfylla vissa villkor i
          </note>
          <note>
            Narmada-projektet. Samtidigt har Världsbanken haft fyra olika
            s.k. dead-lines. Man har sett från
          </note>
          <note>
            Världsbankens sida skjutit framför sig de fastställda tidpunkter
            då villkoren skulle vara tillgodosedda.
          </note>
          <note>
            Detta är också en uppgift som jag har kontrollerat senast i dag.
            Så sent som förra året, dvs. när
          </note>
          <note>
            Världsbankens senaste policy fastställdes, sköt man återigen
            upp ett sådant här beslut och lät Indien vänta med att uppfylla
            villkoren.
          </note>
          <note type="speaker">
            Anf. 53 RAGNHILD POHANKA (mp):
          </note>
          <note>
            Herr talman! Jag tycker också att detta har varit en mycket rolig
            debatt. Jag skulle gärna vilja tala mycket längre om dammar, eftersom
            det är ett av de intresseområden jag har. Jag har studerat hur
            dammar fungerar i många länder.
          </note>
          <note>
            Miljöpartiet anser också att miljöräkenskaper skall föras. Det
            har vi ansett i tio år, så länge som vi har funnits parti. Det
            som på kort sikt ser ekonomiskt lönsamt ut kan många gånger bli
            så ekologiskt förödande att ekonomin blir sämre än när man startade
            det kortsiktigt ekonomiskt lönsamma projektet. Jag anser att Narmada-projektet
            hör hit.
          </note>
          <note>
            Det är en ekologisk katastrof man bygger upp här.
          </note>
          <note>
            Det är ekologiskt svårt i Indien redan i dag. Det är helt andra
            saker än dammbyggen som behövs.
          </note>
          <note>
            Som jag nämnde förut är det bevattning som är det centrala, eftersom
            man får ut ganska litet energi.
          </note>
          <note>
            Jag vet att Indien i och för sig behöver energi. Man använder
            ungefär lika mycket elenergi för sina 850
          </note>
          <note>
            miljoner innevånare som vi gör i Sverige med våra
          </note>
          <note>
            8 miljoner innevånare.
          </note>
          <note>
            Jag talade i går, tillsammans med en grupp kvinnliga parlamentariker,
            med Olga Havlova från
          </note>
          <note>
            Tjeckoslovakien. I stora delar av Tjeckoslovakien finns inte
            längre rent vatten. 30 % av graviditeterna hos unga kvinnor är
            riskgraviditeter. Många barn föds missbildade. Det kemiska ökenscenario
            i
          </note>
          <note>
            Centraleuropa som förelades mig för ca 15 år sedan är kusligt
            nära. Här har vi en möjlighet att försöka bygga upp det igen.
            Det är omöjligt att i dag säga någonting om hur svårt det är.
          </note>
          <note>
            I Indien skulle man kunna förhindra att denna utarmning av vattenresurserna
            sker. Det är detta det handlar om. När försaltningen kommer är
            det en utarmning av vattenresurserna. Det kan sluta med att man
            har mindre rent vatten för befolkningen än vad man har i dag,
            och de har ett dåligt utgångsläge redan nu. Detta är mycket allvarligt.
            Så är det över hela jorden.
          </note>
          <note>
            Vi hade en kamrat som var i Kazakstan och såg hur det ser ut
            i saltöknen runt Aralsjön. Den har uppstått genom att man har
            använt så mycket vatten att man motverkat naturliga fluktuationer
            i floderna. Det blir alltså en försaltning och ett ökenliknande
            landskap.
          </note>
          <note>
            Anf. 54 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Jag vill understyka det som jag tror vi är överens
            om, nämligen vikten av ett bra samspel mellan ekonomi och ekologi.
            Jag tror att ni håller med mig, när jag säger att man inte enbart
            kan se till de miljömässiga konsekvenserna. Man måste också se
            på de ekonomiska, om vi skall få utvecklingen att fungera väl.
          </note>
          <note>
            Jag hävdar på samma sätt mot dem som vill driva en ensidig tillväxt
            att detta inte är hållbart i längden om man inte tar hänsyn till
            miljön. Därför har vi formulerat som en av de bärande principerna
            i den ekonomiska politiken att vi skall sträva efter en uthållig
            tillväxt med en balans mellan ekonomisk tillväxt och miljön. Detta
            är ett arbete där vi på intet sätt har alla lösningar färdiga.
            Vi har svåra avvägningar framför oss där. Jag tycker att det vore
            rimligt om ni kunde se och erkänna den inriktningen och ta det
            som utgångspunkt för en konstruktiv diskussion framöver.
          </note>
          <note>
            Regeringen har tillsatt en utredning om miljöräkenskaperna. Den
            har presenterat ett värdefullt underlag, som visar att det kanske
            är mer komplicerat att åstadkomma det vi vill än vad vi trodde
            för ett år sedan. Men med detta som utgångspunkt kan vi arbeta
            vidare med att föra in de miljömässiga och ekologiska synpunkterna
            i de ekonomiska bedömningarna och den ekonomiska redovisningen.
            De sker mycket, även om vi inte alltid har svaren färdiga på alla
            frågor.
          </note>
          <note>
            Jag kan hålla med Ragnhild Pohanka om de problem vi ser i Östeuropa
            i spåren av den planhushållning som lett till mycket allvarliga
            miljökonsekvenser. Jag hade för en tid sedan tillfälle att träffa
            min tjeckiske kollega och resonera om den förändringsprocess som
            man står inför och behovet av att ta hänsyn både till människan
            och miljön i omställningsprocessen.
          </note>
          <note>
            Jag vill tillägga ett par ord, eftersom vi fört en diskussion
            om Världsbanken och dess roll. Jag vill ge ett par exempel som
            ger bra belägg för den inriktning som Världsbanken har på miljöområdet.
          </note>
          <note>
            Banken gav förra året ett lån på 117 miljoner dollar till Brasilien
            för att stödja landets nationella miljöprogram. Huvudsyftet är
            att stärka de myndigheter som har miljövårdande uppgifter. Det
            skall bl.a. ske genom utbildning och tekniskt bistånd. Lånet möjliggör
            också ett förbättrat skydd för utsatta områden längs Brasiliens
            Atlantkust.
          </note>
          <note>
            Det är ett exempel på den inriktning som jag anser är bra.
          </note>
          <note>
            Ett av bankens första lån till Polen var ett miljölån på 18 miljoner
            dollar. Pengarna används till den polska regeringens arbete med
            att skapa en övergripande miljöpolitik för landet.
          </note>
          <note>
            Detta är två goda exempel på den inriktning jag har beskrivit.
            Jag vill betona vikten av att vi engagerar oss från svensk sida,
            även om vi inte har annat inflytande än det som följer av vår
            relativa styrka i banken. Vi kan ändå på detta vis verka för sådana
            viktiga samhälleliga mål som en god miljö och rättvis fördelning.
          </note>
          <note>
            Förste vice talmannen anmälde att Viola Claesson och Ragnhild
            Pohanka anhållit att till protokollet få antecknat att de inte
            ägde rätt till ytterligare inlägg.
          </note>
          <note>
            Överläggningen var härmed avslutad.
          </note>
          <note>
            6 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialförsäkringsutskottets betänkande
          </note>
          <note>
            1990/91:SfU16
          </note>
          <note>
            Arbetsmarknadsutskottets betänkanden
          </note>
          <note>
            1990/91:AU21--AU23 och AU24
          </note>
          <note>
            Ajournering
          </note>
          <note>
            Kammaren beslöt kl. 12.38 på förslag av andre vice talmannen
            att ajournera förhandlingarna till kl.
          </note>
          <note>
            15.00, då de till dagens bordläggning aviserade utskottsbetänkandena
            väntades föreligga.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.00.
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Finansutskottets betänkanden
          </note>
          <note>
            1990/91:FiU31 Tilläggsbudget II inom finansdepartementets område
          </note>
          <note>
            1990/91:FiU32 Tilläggsbudget II inom civildepartementets område
          </note>
          <note>
            1990/91:FiU33 Oförutsedda utgifter för budgetåret
          </note>
          <note>
            1991/82
          </note>
          <note>
            Skatteutskottets betänkanden
          </note>
          <note>
            1990/91:SkU30 Företagsskattefrågor
          </note>
          <note>
            1990/91:SkU31 Förmögenhetsskattefrågor m.m.
          </note>
          <note>
            1990/91:SkU34 Beskattning av inkomst av tjänst från Sverige m.m.
          </note>
          <note>
            Socialutskottets betänkande
          </note>
          <note>
            1990/91:SoU20 Överföring av vissa uppgifter enligt smittskyddslagen
            m.m.
          </note>
          <note>
            Trafikutskottets betänkande
          </note>
          <note>
            1990/91:TU34 Uppskov med behandlingen av vissa ärenden
          </note>
          <note>
            Arbetsmarknadsutskottets betänkanden
          </note>
          <note>
            1990/91:AU20 Privat arbetsförmedling och uthyrning av arbetskraft,
            m.m.
          </note>
          <note>
            1990/91:AU26 Visst regionalpolitiskt stöd
          </note>
          <note>
            8 Anmälan om frågor
          </note>
          <note>
            Meddelades att följande frågor framställts
          </note>
          <note>
            den 24 maj
          </note>
          <note type="speaker">
            1990/91:667 av Anna Horn af Rantzien (mp) till jordbruksministern
            om skogsplantering och bevarande av områden av riksintresse:
          </note>
          <note>
            Julita hembygsförening ifrågasätter hur man skall kunna minska
            spannmålsarealen inom jordbruket utan att samtidigt införa skyddsbestämmelser
            för områden som av riksdagen klassats som av riksintresse för
            kulturminnes- och naturvård.
          </note>
          <note>
            I Julita har dessutom en godsägare sett sig nödgad att plantera
            igen större delen av godsets jordbruksmark (500 ha), då de medel
            som regeringen avsatt ej är tillräckliga. Granplantering inom
            de mest känsliga områdena kommer att påbörjas i juni 1991.
          </note>
          <note>
            Här föreligger två motstridande beslut, dels ett beslut att bevara
            vissa områden av riksintresse, dels ett beslut att plantera igen
            jordbruksmark.
          </note>
          <note>
            Vad avser jordbruksministern att göra för att bevara områden
            av riksintresse när deras bevarande kolliderar med beslutet att
            plantera skog på jordbruksmark?
          </note>
          <note type="speaker">
            1990/91:668 av Margit Gennser (m) till socialministern om de
            nya reglerna om sjukersättning:
          </note>
          <note>
            I socialförsäkringsutskottets betänkande om nya sjukersättningsregler
            slogs fast att försäkrade med medicinskt väl dokumenterade sjukdomstillstånd
            och med större antal sjukdomsperioder skall beviljas den högre
            ersättningen redan från första sjukdagen.
          </note>
          <note>
            Så sker emellertid inte i dag ute på kassorna.
          </note>
          <note>
            Många försäkringskassor kräver nämligen på rekommendation från
            RFV att antalet sjukperioder skall överskrida tio under ett år
            för att den högre ersättningen skall beviljas.
          </note>
          <note>
            I pressen har samtidigt framskymtat att den strängare praxisen
            har sitt ursprung i vissa anvisningar från socialdepartementet.
          </note>
          <note>
            Vilka åtgärder avser statsrådet Thalén att vidta för att återföra
            tillämpningen av de nya sjukersättningsreglerna så att följsamheten
            till riksdagens beslut blir större?
          </note>
          <note>
            1990/91:669 av Margit Gennser (m) till statsrådet
          </note>
          <note>
            Margot Wallström om fördelningen av medel för ökad kvinnorepresentation
            till politiska uppdrag:
          </note>
          <note>
            Statsrådet Wallström delade den 14 maj ut drygt 1
          </note>
          <note>
            milj.kr. av skattemedel till åtta projekt för att öka kvinnorepresentationen
            till politiska uppdrag.
          </note>
          <note>
            Pengarna tilldelades bl.a. Göteborgs arbetarekommun, Handelsanställdas
            förbund/SKAF, Svenska livsmedelsarbetareförbundet, socialdemokratiska
            partidistriktet i Stockholms län, Gotlands arbetarekommun och
            PRO. Av sammanställningen framgick att åtminstone sju av de åtta
            organisationerna tilhörde den s.k. arbetarrörelsen eller var kontrollerade
            av densamma.
          </note>
          <note>
            Medborgarna måste fråga sig om skattepengar skall kunna få nyttjas
            på ett sätt som flagrant gynnar en viss politisk partigruppering
            i nära anslutning till riksdagsval och kommunala val.
          </note>
          <note>
            Hur motiverar statsrådet Wallström att projektpengarna så ensidigt
            kanaliseras till politiska intressen som står statsrådet nära?
          </note>
          <note type="speaker">
            1990/91:670 av Elver Jonsson (fp) till kommunikationsministern
            om sambandet mellan alkohol och trafikolyckor:
          </note>
          <note>
            Trafiksäkerhetsverket (TSV) har utfört en undersökning i samarbete
            med statens rättskemiska laboratorium i Linköping. I en rapport
            påvisas att andelen omkomna i trafiken på grund av alkohol är
            högre än man tidigare ansett. En kraftigt förändrad orsaksbild
            växer fram som innebär att minst var tredje dödsolycka i trafiken
            har klart alkoholsamband. Alkoholen torde vara den största enskilda
            olycksfaktorn inom trafikdöden. I detta läge är det angeläget
            att regeringen snabbt vidtar åtgärder i förebyggande och kontrollerande
            syfte samt ser över påföljderna.
          </note>
          <note>
            Jag vill därför fråga kommunikationsministern:
          </note>
          <note>
            Vilka åtgärder avser statsrådet att vidta i anledning av de alarmerande
            rapporterna om mycket höga olyckstal för alkoholpåverkade i trafiken?
          </note>
          <note>
            1990/91:671 av Inger Koch (m) till statsrådet Lena
          </note>
          <note>
            Hjelm-Wallén om biståndet till Etiopien:
          </note>
          <note>
            Läget i Etiopien är efter Mengistus flykt ur landet och gerillans
            militära framgångar än mer komplicerat. Mellan fem och sju miljoner
            människor är drabbade av svält och beroende av omedelbara hjälpinsatser
            för sin överlevnad.
          </note>
          <note>
            Avser regeringen mot denna bakgrund att åter förnya biståndskontraktet
            med den etiopiska regeringen när detta nu löper ut?
          </note>
          <note>
            1990/91:672 av Rune Thorén (c) till statsministern om s.k. stridshundar:
          </note>
          <note>
            Förbereder regeringen någon lagstiftning som förbjuder import
            av, avel och innehav av de s.k.
          </note>
          <note>
            stridshundarna ''pitbull terrier'' med anledning av ett flertal
            överfall som denna hundras varit inblandad i i England?
          </note>
          <note>
            1990/91:673 av Viola Claesson (v) till statsrådet
          </note>
          <note>
            Anita Gradin om svensk export av högsvavliga eldningsoljor:
          </note>
          <note>
            De gränsöverskridande luftföroreningarna drabbar både utsläppsland
            och dess grannländer.
          </note>
          <note>
            Propositionen ''En god livsmiljö'' behandlar även detta problem.
            Regeringen anger att svavelnedfallet 1988 över Sverige från Polen
            och dåvarande Östtyskland var lika stort som eller större än det
            från svenska källor. Regeringen hoppas nu på att den ekonomiska
            förändringen i bl.a. Polen kan komma att innebära kraftiga minskningar
            av utsläppen.
          </note>
          <note>
            Enligt propositionen avser regeringen att verka för att ett nytt
            avtal mellan de europeiska länderna om begränsningar av svavelutsläppen
            undertecknas senast 1993. Men samtidigt pågår det en omfattande
            export från Sverige av just sådana högsvavliga eldningsoljor som
            skapar de största problemen. Enligt uppgift säljer Sverige sådan
            olja även till Polen.
          </note>
          <note>
            Min fråga är: Vad ämnar regeringen göra för att förhindra sådan
            export till Polen och andra länder?
          </note>
          <note>
            1990/91:674 av Lars-Ove Hagberg (v) till arbetsmarknadsministern
            om sysselsättningen vid
          </note>
          <note>
            ABB Ludvika:
          </note>
          <note>
            ABB Transformers i Ludvika skall sparka var sjätte anställd --
            100 jobb skall bort till årsskiftet.
          </note>
          <note>
            Vid ASEAs samgående med schweiziska Brown
          </note>
          <note>
            Boveri lovade ASEA att skapa 500 nya jobb i
          </note>
          <note>
            Avesta. Detta var ett löfte till regeringen för att den skulle
            godkänna samgåendet med ABB.
          </note>
          <note>
            ASEA/BB uppfyllde aldrig löftet och det träffades en ny överenskommelse
            där ABB lovade att uppnå den sysselsättningsnivå som rådde i december
            1987.
          </note>
          <note>
            När nu 100 jobb försvinner är det 300 jobb som fattas till den
            utlovade sysselsättningsnivån, eftersom det redan nu fattas 200
            jobb i ABB
          </note>
          <note>
            Ludvika.
          </note>
          <note>
            Med anledning härav vill jag fråga arbetsmarknadsministern:
          </note>
          <note>
            Vilka åtgärder ämnar regeringen vidta för att sysselsättningsnivån
            vid ABB Ludvika skall ligga på samma nivå som december 1987?
          </note>
          <note>
            1990/91:675 av Lars-Ove Hagberg (v) till arbetsmarknadsministern
            om sysselsättningen i
          </note>
          <note>
            Avesta m.fl. orter:
          </note>
          <note>
            Onsdagen den 22 maj kom ett chockbesked från stålföretaget Avesta
            AB om att 800 jobb skall bort inom koncernen.
          </note>
          <note>
            Jobb försvinner i Avesta, Långshyttan, Degerfors och Torshälla.
            Neddragningarna i Avesta drabbar bruksorter som redan har problem.
            För södra
          </note>
          <note>
            Dalarna är det ännu ett bakslag.
          </note>
          <note>
            Med anledning härav vill jag fråga arbetsmarknadsministern:
          </note>
          <note>
            Vilka åtgärder tänker regeringen vidta för att skapa arbete på
            dessa orter?
          </note>
          <note type="speaker">
            1990/91:676 av Berith Eriksson (v) till justitieministern om
            olaglig våldsskildring på videogram:
          </note>
          <note>
            Hovrätten för Västra Sverige har helt nyligen meddelat frikännade
            dom i ett fall där en person åtalats för spridning av olaglig
            våldsskildring på videogram. Hovrätten konstaterade att det som
            framställdes i videogrammen var s.k. fist fucking.
          </note>
          <note>
            Dvs. att i slidan eller ändtarmen föra in hela eller delar av
            handen.
          </note>
          <note>
            Den expert som bedömt materialet ansåg att för att utsättas för
            en sådan hantering måste man tränas genom att drogad försiktigt/gradvis
            och under en längre period införa allt större föremål i slidan
            eller ändtarmen. Oförberett är handlingen ägnad att framkalla
            smärta. Experten menade att de personer som medverkade i videogrammen
            var tränade för detta och inte utsatta för smärta som vållat lidande.
            Hovrätten ogillade därför åtalet.
          </note>
          <note>
            Min fråga är därför: Vilka åtgärder är justitieministern beredd
            att vidta för att skärpa lagstiftningen på detta område?
          </note>
          <note>
            den 24 maj
          </note>
          <note type="speaker">
            1990/91:677 av Knut Wachtmeister (m) till justitieministern om
            bestämmelserna om förverkande av föremål som kan komma till brottslig
            användning:
          </note>
          <note>
            Enligt ett TV-reportage fick en rånare efter avtjänat straff
            tillbaka de vapen som beslagtagits vid husrannsakan med undantag
            för vad som använts vid själva rånet.
          </note>
          <note>
            Det kan inte anses tillfredsställande att sådana
          </note>
          <note>
            ''arbetsredskap'' återlämnas.
          </note>
          <note>
            Tänker justitieministern vidta några åtgärder för att hindra
            en framtida upprepning?
          </note>
          <note>
            1990/91:678 av Lars-Ove Hagberg (v) till civilministern om åtgärder
            mot högavlönades löneutveckling:
          </note>
          <note>
            Uppgifter har förekommit i massmedia om kraftigt höjda styrelsearvoden
            i aktiebolagen och en kraftig löneutveckling under 1980-talet
            för högt uppsatta chefer i näringslivet.
          </note>
          <note>
            Under samma tid har industriarbetarna erhållit en mycket måttlig
            löneutveckling.
          </note>
          <note>
            Med anledning härav vill jag fråga finansministern:
          </note>
          <note>
            Ämnar regeringen vidta några åtgärder mot den kraftiga löneutvecklingen
            för högavlönade för att minska löneklyftorna i samhället?
          </note>
          <note type="speaker">
            1990/91:679 av Ingela Mårtensson (fp) till miljöministern om
            lövgrodorna i Oxhagen:
          </note>
          <note>
            För över två år sedan ställde jag en fråga till Birgitta
          </note>
          <note>
            Dahl om varaktigt skydd för löv- och lövgrodor.
          </note>
          <note>
            Upphovet till frågan var att lövgrodornas existens i
          </note>
          <note>
            Oxhagen var hotade. Miljöministern svarade då att just den frågan
            kunde betraktas som löst på ett lyckligt sätt. Enligt uppgifter
            som jag nyligen fått är frågan fortfarande inte löst.
          </note>
          <note>
            Mot denna bakgrund skulle jag vilja fråga miljöministern:
          </note>
          <note>
            Vad har miljöministern gjort för att grodorna i
          </note>
          <note>
            Oxhagen skall få ett varaktigt skydd?
          </note>
          <note>
            1990/91:680 av Håkan Holmberg (fp) till statsrådet
          </note>
          <note>
            Lena Hjelm-Wallén om biståndssamarbetet med
          </note>
          <note>
            Kina:
          </note>
          <note>
            Det svenska biståndssamarbetet med
          </note>
          <note>
            Folkrepubliken Kina upphörde efter massakern på
          </note>
          <note>
            Himmelska fridens torg den 4 juni 1989. Under de två år som gått
            sedan dess har få eller inga tecken till uppmjukning av den hårda
            stalinistiska politik som då inleddes kunnat iakttas. Ändå har
            BITS
          </note>
          <note>
            nyligen bestämt sig för att återuppta beredningen av biståndsinsatser
            i Kina.
          </note>
          <note>
            Mot bakgrund av detta vill jag fråga biståndsministern:
          </note>
          <note>
            Vilka överväganden har regeringen gjort som motiverar ett återupptagande
            av biståndssamarbetet med Kina?
          </note>
          <note type="speaker">
            1990/91:681 av Ragnhild Pohanka (mp) till statsrådet Bengt Lindqvist
            om åtgärder för bostadslösa:
          </note>
          <note>
            Under en tid har jag besökt härbärgen och andra institutioner,
            som har öppet för bostadslösa män och kvinnor. I Stockholm beräknar
            man, att det finns ca 5 000 män och 1 000 kvinnor som är bostadslösa
            i verklig bemärkelse. Vid en A-
          </note>
          <note>
            lagstribunal, där också statsrådet Lindqvist var närvarande,
            mötte vi nio män, som var eller hade varit bostadslösa. Verkligheten
            överbevisade oss om deras svåra situation:
          </note>
          <note>
            Vilka åtgärder är statsrådet beredd att vidta, när det gäller
            de bostadslösa?
          </note>
          <note type="speaker">
            1990/91:682 av Ragnhild Pohanka (mp) till statsrådet Bengt Lindqvist
            om gruppboende för vissa bostadslösa:
          </note>
          <note>
            Behovet av sängplatser för de bostadslösa i både stora och mellanstora
            städer är långt ifrån tillräckligt. Här skulle behövas någon form
            av gruppboende, som liknar det vi har för utvecklingsstörda, gamla
            m.fl. Även större härbärgen behövs för att erbjuda sängplats åt
            dem, som nu sover i portgångar eller kulvertar. Många av dem,
            som vistas på olika härbärgen förvärvsarbetar också. Det är beundransvärt
            att man klarat av det utan att veta, om man har en säng att sova
            i till natten.
          </note>
          <note>
            Kan statsrådet tänka sig någon form av gruppboende med statsbidrag
            som mellanform för de bostadslösa, som behöver stöd och hjälp
            i sitt boende?
          </note>
          <note type="speaker">
            1990/91:683 av Viola Claesson (v) till kommunikationsministern
            om ökad säkerhet på järnväg:
          </note>
          <note>
            Sköldingeolyckan, där ett tåg spårade ur och två människor omkom
            samt 53 skadades, har aktualiserat en rad frågor och problem som
            gäller järnvägssäkerheten inför framtiden. Den automatiska tågkontrollen,
            ATC, är det system som påverkar säkerhetsområdet i allt större
            utsträckning. Ett antal incidenter som beror på brister i ATC-systemet,
            främst s.k. balisfel, har rapporterats. Baliser är de plattor
            som monterats mellan rälsen ute på spåret, vilka ombesörjer information
            från signalsystemet till lokets dator.
          </note>
          <note>
            Järnvägsinspektionen som granskat utredningen om olyckan i Sköldinge
            har konstaterat att ett balisfel föregick urspårningen.
          </note>
          <note>
            Efter en annan men inte lika ödesdiger urspårning i Karlberg,
            har järnvägsinspektionen diskuterat risken med ''ATC-beteende'',
            dvs. lokförarnas tillvänjning till det automatiska systemet. ATC
            har förändrat förarnas förmåga att tolka signaler.
          </note>
          <note>
            Vanan att köra med verksam ATC i kombination med ovanan att köra
            enbart med optiska signaler är ett säkerhetsproblem. Järnvägsinspektionen,
            som även granskat banverkets signalsektor, har påtalat att verkets
            utflyttning har medfört en svacka i resurs- och kompetensnivån
            vilket även det påverkar säkerhetsarbetet.
          </note>
          <note>
            Tänker regeringen vidta åtgärder i syfte att förstärka de resurser
            som leder till ökad järnvägssäkerhet?
          </note>
          <note type="speaker">
            1990/91:684 av Ragnhild Pohanka (mp) till justitieministern om
            husrannsakan hos asylsökande:
          </note>
          <note>
            Det händer mycket på våra flyktingförläggningar, där oroliga
            och utsatta människor väntar på att få svar på sin asylansökan.
            Bl.a. så har asylsökande frågat vilka rättigheter poliser har
            att gå in i deras lägenheter och genomsöka dem.
          </note>
          <note>
            Har polisen sådana befogenheter och i så fall under vilka omständigheter?
          </note>
          <note type="speaker">
            1990/91:685 av Karin Starrin (c) till miljöministern om åtgärder
            för att minska PVC-industrins förbrukning av klor:
          </note>
          <note>
            Många av dagens största miljöproblem orsakas av klorerade organiska
            material. Som exempel kan nämnas skador på ozonskiktet, dioxinförgiftad
            mat och sterila sälhonor i Östersjön.
          </note>
          <note>
            I regeringens miljöproposition 1988 uttalade miljöministern att
            ''Målet bör vara att på sikt i stort sett eliminera utsläppen
            av klorerat organiskt material''. Sedan dess har massaindustrin
            minskat sin del av den totala klorförbrukningen från 52 %
          </note>
          <note>
            (1988) till 24 % (1990). Den totala förbrukningen av klor i Sverige
            har emellertid enbart minskat från
          </note>
          <note>
            316 000 ton (1988) till 280 000 ton (1990).
          </note>
          <note>
            PVC-industrin har ökat sin andel av den totala förbrukningen
            från 24 % (1988) till 54 % (1990), och förbrukningen fortsätter
            att öka.
          </note>
          <note>
            Vad avser regeringen göra för att minska PVC-
          </note>
          <note>
            industrins förbrukning av klor?
          </note>
          <note type="speaker">
            1990/91:686 av Krister Skånberg (mp) till miljöministern om användning
            av metangas från soptippar:
          </note>
          <note>
            I ett stort antal soptippar och avfallsdeponier runt om i Sverige
            bildas i dag metangas genom förruttnelse av organiskt materiel.
            Metangasen läcker ut i luften och förvärrar den så kallade växthuseffekten,
            men skulle i stället kunna samlas upp och användas som biobränsle
            och på så sätt komma till nytta i stället för till skada.
          </note>
          <note>
            Vilka åtgärder planerar regeringen för att förmå dem som ansvarar
            för dessa soptippar och avfallsdeponier att stoppa läckaget av
            metangas, och i stället samla upp gasen och använda den som biobränsle?
          </note>
          <note type="speaker">
            1990/91:687 av Håkan Holmberg (fp) till miljöministern om införsel
            av bil från utlandet:
          </note>
          <note>
            Den som vill importera en bil av 1976 års modell eller senare
            måste kunna visa att den uppfyller nu gällande svenska krav på
            avgasrening. Dessutom krävs intyg om detta från generalagent eller
            tillverkare. Alternativet är att låta Svensk
          </note>
          <note>
            Bilprovning undersöka bilen, vilket kostar ca 2 000
          </note>
          <note>
            kr. Svensk Bilprovning godkänner dessutom endast bilar som i
            varje detalj överensstämmer med den svenska typmodellen -- något
            som i praktiken är nästan omöjligt eftersom detaljer i en importerad
            bil kan antas vara tillverkade i andra fabriker än dem som levererar
            samma bil till Sverige. Om däremot ägaren bott utomlands i minst
            ett år, får bilen föras in som flyttgods. En sådan bil blir godkänd
            för trafik i Sverige om ägaren betalar
          </note>
          <note>
            7 000 kr. i dispensavgift -- utan något krav på att bilen klarar
            andra avgasnormer än de som fanns i
          </note>
          <note>
            Sverige det år den tillverkades, vilket i praktiken betyder att
            den nästan helt kan sakna rening!
          </note>
          <note>
            Denna dubbla bokföring leder i dag till orimliga konsekvenser,
            både från miljösynpunkt och för enskilda medborgare.
          </note>
          <note>
            Med anledning av dessa förhållanden vill jag fråga statsrådet
            Birgitta Dahl:
          </note>
          <note>
            När tänker regeringen ta initiativ för att ändra reglerna så
            att bilar utan avgasrening stängs ute och bilar med bra rening
            kan föras in i landet utan orimliga kostnader?
          </note>
          <note>
            1990/91:688 av Ingrid Ronne-Björkqvist (fp) till justitieministern
            om rätten för barn att få veta sitt ursprung:
          </note>
          <note>
            I frågestunden den 23 maj uttalade statsrådet att alla barn skall
            få rätt att veta sitt ursprung.
          </note>
          <note>
            Sedan sex år finns en lag angående givarinsemination, som ger
            barn rätt att få veta sitt ursprung, om de så önskar. När barnet
            uppnått tillräcklig mognad har de rätt att få uppgift om vem som
            är spermagivaren. Namnet finns antecknat i en särskild sjukjournal.
          </note>
          <note>
            I kyrko- och folkbokföringen anges däremot fortfarande att kvinnans
            make eller sambo är biologisk far till barnet vid givarinsemination.
            För att också barn, som tillkommit genom givarinsemination, skall
            få reell chans att få veta sitt ursprung bör denna medvetet falska
            bokföring rättas till.
          </note>
          <note>
            Med hänvisning till det anförda vill jag fråga:
          </note>
          <note>
            Vad avser justitieministern vidta för åtgärd för att också barn,
            som tillkommit genom givarinsemination, skall få rätt att veta
            sitt utsprung?
          </note>
          <note>
            1990/91:689 av Lars Leijonborg (fp) till utbildningsministern
            om den s.k. COMETT-
          </note>
          <note>
            avgiften:
          </note>
          <note>
            Sverige har nyligen genom ett avtal kommit med i
          </note>
          <note>
            EGs Erasmus-program för studentutbyte. Detta kommer att påverka
            den svenska högskolans internationalisering på ett positivt sätt.
            Sedan något år tillbaka är Sverige också med i COMETT-
          </note>
          <note>
            programmet. De medel som förra året reserverades för COMETT-avgiften
            -- 10 milj.kr. -- har visat sig vara otillräckliga, eftersom avgiften
            är drygt 13
          </note>
          <note>
            milj.kr. Farhågor finns inom högskolan att detta kommer att drabba
            de ordinarie internationaliseringsmedlen, vilka nu efter
          </note>
          <note>
            Erasmus-avtalet behövs mer än någonsin.
          </note>
          <note>
            Mot denna bakgrund vill jag fråga utbildningsministern:
          </note>
          <note>
            Kommer den högre COMETT-avgiften att tas ur medel som riksdagen
            anslagit för högskolans internationalisering?
          </note>
          <note type="speaker">
            1990/91:690 av Krister Skånberg (mp) till industriministern om
            den nya näringspolitiska myndigheten:
          </note>
          <note>
            I energipropositionen som riksdagen inom kort skall ta ställning
            till har regeringen ställt upp mål, målsättningar och riktlinjer
            för energipolitiken.
          </note>
          <note>
            Förhoppningsvis kommer näringsutskottet och riksdagen besluta
            att höja ribban, dvs. sätta högre mål, mer långtgående målsättningar
            osv. Detta med hänsyn till miljökrav och god hushållning med ändliga
            resurser samt med hänsyn till internationella överenskommelser
            och rekommendationer, bl.a. om behovet av kraftigt minskade utsläpp
            av s.k. växthusgaser och av halvering av energianvändningen i
            industriländerna och i solidaritet med andra folk och länder.
          </note>
          <note>
            Kommer regeringen att ge den nya näringspolitiska myndigheten
            som enligt planerna skall börja sin verksamhet redan den 1 juli
            i år erforderliga personalresurser för att klara de uppgifter
            myndigheten åläggs i propositionen?
          </note>
          <note type="speaker">
            1990/91:691 av Krister Skånberg (mp) till finansministern om
            nationella ekonomiska styrmedel vid ett EES-avtal:
          </note>
          <note>
            Vilka ekonomiska styrmedel kan riksdag, regering, landsting och
            kommuner använda sig av för att föra en ekonomisk politik om riksdag
            och regering säger ja till det förslag till EES-avtal som har
            förhandlats fram?
          </note>
          <note>
            9 § Kammaren åtskildes kl. 15.01.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 2 §
            anf. 5 (delvis),
          </note>
          <note>
            av tredje vice talmannen därefter t.o.m. anf. 8
          </note>
          <note>
            (delvis),
          </note>
          <note>
            av förste vice talmannen därefter t.o.m. 3 § anf. 27
          </note>
          <note>
            (delvis) och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
