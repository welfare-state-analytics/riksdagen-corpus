<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--131</head>
          <docDate when="1991-06-13">1991-06-13</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 7 juni.
          </note>
          <note>
            2 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1990/91:199 till socialtuskottet
          </note>
          <note>
            3 § Ändring av anslagsbeloppet till Lokala och individuella linjer
            samt fristående kurser
          </note>
          <note>
            Föredrogs
          </note>
          <note>
            utbildningsutskottets betänkande
          </note>
          <note>
            1990/91:UbU22 Ändring av anslagsbeloppet till
          </note>
          <note>
            Lokala och individuella linjer samt fristående kurser.
          </note>
          <note>
            Kammaren biföll utskottets framställning om att betänkandet skulle
            avgöras efter endast en bordläggning.
          </note>
          <note>
            Beslut
          </note>
          <note>
            Utskottets hemställan bifölls
          </note>
          <note>
            4 § Postens bankverksamhet
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1990/91:NU39 Postens bankverksamhet.
          </note>
          <note>
            Kammaren biföll talmannens förslag om att betänkandet skulle
            avgöras efter endast en bordläggning.
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            5 § Uppskov med behandlingen av vissa ärenden
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1990/91:NU42 Uppskov med behandlingen av vissa ärenden.
          </note>
          <note>
            Kammaren biföll talmannens förslag om att betänkandet skulle
            avgöras efter endast en bordläggning.
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            6 § Den ekonomiska politiken
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1990/91:FiU30 Den ekonomiska politiken och slutlig budgetreglering
            för budgetåret 1991/92
          </note>
          <note>
            (prop. 1990/91:150 delvis och prop. 1990/91:100
          </note>
          <note>
            delvis).
          </note>
          <note type="speaker">
            Anf. 1 LARS TOBISSON (m):
          </note>
          <note>
            Herr talman! I årets kompletteringsproposition syns inte skymten
            av den tredje vägen. Det är inte så konstigt. Socialdemokraternas
            felaktiga vägval efter återkomsten till regeringsmakten 1982 har
            fått
          </note>
          <note>
            Sverige att snabbt halka efter jämförbara länder.
          </note>
          <note>
            Vårt lands ekonomi uppvisar nu ett ovanligt väl utvecklat fall
            av den tvinsot som brukar kallas stagflation. Tillväxten uteblir
            under hela treårsperioden 1990/92, samtidigt som inflationen fortfarande
            ligger över 10 % i årstakt.
          </note>
          <note>
            Vad som förekommer i den reviderade finansplanen är däremot ett
            intenstivt spanande efter vad som kan tolkas som en förändring
            till det bättre. Finansministern tycker sig se vändpunkter lite
            varstans. Ibland blir längtan efter ljusglimtar så stark att den
            önskade utvecklingen beskrivs som redan uppnådd.
          </note>
          <note>
            Vad den internationella utvecklingen beträffar kan jag hålla
            med om att nedgången bör kunna bli både lindrig och kort. Det
            är inte omöjligt att den amerikanska ekonomin, som tidigt drabbades
            av recession, hinner vända uppåt före årets slut.
          </note>
          <note>
            Men förbättringen torde bli förhållandevis långsam med hänsyn
            till att varken inflationstakt eller räntenivå pressats ned så
            långt som normalt i en avmattning och dessutom skuldsättningen
            är ovanligt stor hos både företag och hushåll.
          </note>
          <note>
            Samtidigt kan den senare inledda konjunkturförsvagningen i Tyskland
            och andra kontinentala länder väntas fortsätta.
          </note>
          <note>
            Finansministern tycks föreställa sig att bara för att nedgången
            slog till tidigt även i Sverige, så kommer vårt land att höra
            till de första att ta sig ur den. Men här finns ingen automatik.
            Allt talar för att den svaghetsperiod Sverige nu är inne i blir
            både längre och djupare än på andra håll. Det sammanhänger med
            att det rör sig om inte bara en konjunkturdämpning av vanligt
            snitt, utan dessutom en strukturkris. I skydd av den stora devalveringen
            och den draghjälp utifrån som under
          </note>
          <note>
            1980-talet följde på de stora industriländernas omläggning av
            den ekonomiska politiken i marknadsliberal riktning har socialdemokraterna
            länge kunnat undvika att ta itu med de strukturfel som högskattepolitiken
            och den offentliga utgiftsexpansionen har framkallat i vårt land.
          </note>
          <note>
            Konsekvenserna är tydliga för alla som vill se dem.
          </note>
          <note>
            Sverige ligger fast förankrat i den internationella tillväxtligans
            botten. Även om produktionen skulle öka med uppemot 1 % nästa
            år, kommer resursutnyttjandet att minska. Rekordhöga varselsiffror
            ger en försmak av vad som är att vänta.
          </note>
          <note>
            Enligt Handelsbankens ekonomer som reviderade sina siffror nyligen
            leder regeringens politik till att arbetslösheten blir 3 % i år
            för att nästa år stiga till
          </note>
          <note>
            5 % i genomsnitt. Det är tal av en för vårt land i modern tid
            okänd storlek, och dit har alltså den tredje vägens politik fört
            oss. Jag måste fråga Hans
          </note>
          <note>
            Gustafsson och Allan Larsson: Hur kan ni kalla detta för rätt
            väg?
          </note>
          <note>
            Mot bakgrund av det försämrade arbetsmarknadsläget är det inget
            annat att vänta än att takten i lönestegringen avtar. Det är naturligtvis
            alldeles vilseledande, när finansministern helt tillskriver denna
            effekt Rehnberg-gruppens i och för sig behjärtade insatser. Allan
            Larsson talar uppenbarligen mot bättre vetande, när han påstår
            att löneglidningen helt skall utebli.
          </note>
          <note>
            Lönekostnaderna i industrin kan väntas öka med
          </note>
          <note>
            8 % i år och kanske något mindre nästa år. Därmed är det fortfarande
            en bra bit ned till EG-nivån, vilket understryks av att produktiviteten
            utvecklas sämre här hemma.
          </note>
          <note>
            ''Inflationen är nu låg'', säger regeringen i den reviderade
            finansplanen. Men sanningen är att den aktuella inflationstakten,
            som sagt, överstiger 10 %
          </note>
          <note>
            och att den ännu i slutet av året kommer att ligga kring 9 %
            enligt regeringens egna prognosorgan konjunkturinstitutet och
            statens pris- och konkurrensverk. Självfallet bör den minskade
            aktiviteten i vår ekonomi leda till att prisstegringen dämpas.
            Men kompensationsmekanismerna är många, och det tar tid att ta
            sig ner från de höga höjder där vi befinner oss. Att redan nästa
            år nå ned till inflationstakten i de viktiga EG-länderna, det
            ser jag som omöjligt, om vi inte resolut ger oss i kast med uppgiften
            att börja normalisera det svenska skattetrycket.
          </note>
          <note>
            Allan Larsson ser som en ljuspunkt att handels- och bytesbalansen
            inte försämras i den takt som tidigare förutsetts. Men i själva
            verket är det ett svaghetstecken. En väsentlig förklaring är att
            den ekonomiska avmattningen medfört att behovet av importerade
            insats- och investeringsvaror har minskat. Men underskottet i
            bytesbalansen fortsätter att växa, och vid sidan därav pågår utflyttningen
            av investeringskapital för fullt. Nu senast var det Modo som avbröt
            en färsk satsning i
          </note>
          <note>
            Domsjö och i stället köpte ett franskt pappersbruk för 1,5 miljard.
            Strömmen av direktinvesteringar i motsatt riktning är inte mer
            än en rännil.
          </note>
          <note>
            Konsekvensen blir att Sverige för att locka hit lättflyktiga
            lånemedel måste hålla en hög ränta.
          </note>
          <note>
            Visserligen har kronan äntligen kopplats till ecun, vilket vi
            moderater förespråkat sedan mitten av
          </note>
          <note>
            1980-talet, och det har som väntat lett till en viss räntesänkning.
            Men med hänsyn till möjligheten av en lägre inflationstakt blir
            realräntan i Sverige mycket hög. Och det avhåller naturligtvis
            ytterligare både svenskar och utlänningar från att satsa i vårt
            land.
          </note>
          <note>
            Herr talman! När socialdemokraterna -- till skillnad från det
            stora flertalet ekonomer -- påstår att
          </note>
          <note>
            Sverige är på rätt väg och att det snart vänder uppåt, är motivet
            naturligtvis i första hand valtaktiskt. Handlingsmönstret känns
            igen från
          </note>
          <note>
            1985 och 1988. Det var med tanke på förra valrörelsen som Allan
            Larssons företrädare skrev:
          </note>
          <note>
            ''Vi beskrev landets ekonomi i alltför ljusa färger...
          </note>
          <note>
            Efteråt har jag haft välgrundad anledning att fråga mig hur jag
            kunde medverka till att socialdemokratin gick till val på ett
            program som egentligen var ohållbart, ekonomiskt sett.'' Har även
            den nuvarande finansministern låtit sig gripas av valfebern?
          </note>
          <note>
            En tillkommande viktig orsak till skönmålningen är dessutom att
            den ljusa framtidsbilden ursäktar avsaknaden av ekonomisk-politisk
            förslag i kompletteringspropositionen och inför den kommande mandatperioden.
            Socialistisk ideologi och socialdemokratisk politik rymmer helt
            enkelt inte de åtgärder som den nuvarande situationen kräver.
            För mig är det alldeles obegripligt att regeringen inte medger
            att nedrivna gränshinder i
          </note>
          <note>
            Europa kommer att ställa krav på en sänkning av
          </note>
          <note>
            Sveriges rekordhårda skattetryck. Det är lika svårbegripligt
            som att regeringen räknar med att kunna få fart på den svenska
            ekonomin utan skattesänkningar.
          </note>
          <note>
            Det är inte ekonomin som kommit till en vändpunkt -- det är regeringen
            som nått sin ändpunkt. Motvilligt har finansministern i handling
            tvingats erkänna detta. Och efter segt motstånd har socialdemokraterna
            här i riksdagen anslutit sig till ståndpunkter som vi moderater
            länge drivit.
          </note>
          <note>
            Marginalskatterna har sänkts och kommunalt skattestopp införts.
            Sverige skall gå med i EG.
          </note>
          <note>
            Kompensationsnivån i sjukförsäkringen reduceras.
          </note>
          <note>
            Det blir ingen förtida avveckling av kärnkraften under 1990-talet,
            men däremot både Öresundsbro och reklam-TV. Och nu senast har
            alltså avregleringen av kredit- och valutapolitiken fullföljts
            med kronans knytning till ecun. Dessa exempel på omprövning skulle
            kunna mångfaldigas. Problemet är bara att när socialdemokraterna
            skall föra borgerlig politik, blir det halvhjärtat och senfärdigt.
          </note>
          <note>
            Inte minst på det ekonomiska området är det uppenbart att socialdemokraterna
            har gjort sitt. De har egentligen inget ekonomisk-politikskt program.
            Nu sitter de mest och väntar på draghjälp från de konservativt
            styrda USA och
          </note>
          <note>
            Storbritannien. Men frågan är om gamla samband håller. Svenska
            storföretag kommer säkert att dra nytta av en internationell efterfrågeökning.
            Men mycket talar för att de möter den genom att öka sin produktion
            vid sina många nya enheter utomlands, där kostnadsnivån är lägre
            och produktiviteten utvecklas bättre.
          </note>
          <note>
            Industriförbundet har häromdagen presenterat en osedvanligt dyster
            bedömning, som pekar i denna riktning. Trots den brant fallande
            industriproduktionen i Sverige har inte den lediga kapaciteten
            ökat nämnvärt. Det måste tolkas så att företag och jobb denna
            gång avvecklas för gott i mycket större utsträckning än i tidigare
            nedgångar.
          </note>
          <note>
            Någon vilja till kapacitetshöjande investeringar kan inte heller
            spåras.
          </note>
          <note>
            Dessa förhållanden tyder på att det vid ett uppsving i världsekonomin
            inte blir den ekonomiska aktiviteten,utan arbetslösheten som stiger
            i
          </note>
          <note>
            Sverige, vilket normalt orsakar försiktighet med inriktning på
            hemmamarknaden. Låt mig bara påminna om -- i kontrast till allt
            talet om nära förestående vändpunkt och att kanske saker redan
            börjat gå uppåt -- att orderbristen ännu knappt nått fram till
            ett så viktigt område som byggsektorn. I
          </note>
          <note>
            en färsk bedömning säger Byggentreprenörerna att
          </note>
          <note>
            1992 till 1994 blir kritiska år, då det inte kommer att handla
            om annat än att försöka övervintra.
          </note>
          <note>
            Men Allan Larsson hävdar alltså att krisen är övervunnen och
            att Sverige skall leda återhämtningen i världsekonomin. Jag måste
            medge att jag är förvånad över att en så till synes seriös person
            kan visa prov på en sådan måttlös fräckhet. Övertygelsen måste
            vara stark att bluffen aldrig kommer att synas, att det skall
            bli möjligt att skylla kommande svårigheter och bakslag på att
            en borgerlig regering har tagit över.
          </note>
          <note>
            Problemen i Sveriges ekonomi är enligt min mening så grundläggande
            att vägen tillbaka till tillväxt och ökad välfärd blir både lång
            och mödosam. Minst av allt löser de sig själva. Det behövs en
            snabb och kraftfull kursomläggning av det slag som vi moderater
            tillsammans med folkpartiet angett i programmet ''Ny start för
            Sverige''.
          </note>
          <note>
            Första förutsättningen för framgång är att vi slår vakt om och
            stärker marknadsekonomin och den enskilda äganderätten. Det är
            alltså raka motsatsen till socialdemokraternas planer på att förvandla
          </note>
          <note>
            AP-fonden till jättestora löntagarfonder, som verkligen får resurser
            att socialisera det svenska näringslivet. Hur kan någon, efter
            att ha sett vart socialismen har lett i öststaterna, ändå planera
            en socialiseringsaktion utan motstycke i vårt land? I
          </note>
          <note>
            stället måste ägandet spridas bland de enskilda medborgarna.
            Som ett led i detta blir det första som sker, när Sveriges riksdag
            fått borgerlig majoritet, att löntagarfonderna avvecklas.
          </note>
          <note>
            Så snabbt som möjligt skall vi också växla över från den tredje
            vägen, som visat sig leda så fel, till
          </note>
          <note>
            Europavägen. Men det räcker inte med den åtgärd som nu är nära
            förestående: att lämna in en ansökan om medlemskap i EG. Det gäller
            också att verkligen vilja bli medlem och att anpassa sig till
            de krav på förändringar som ett medlemskap ställer.
          </note>
          <note>
            Regelverket i vårt land måste närmas till förhållandena i EGs
            medlemsländer.
          </note>
          <note>
            Mest påträngande blir då nödvändigheten att sänka skattetrycket.
            Som statsministern så riktigt påpekat är det de höga skatterna
            som gör Sverige unikt.
          </note>
          <note>
            Men den särställningen blir ett svårt handikapp, när gränshindren
            försvinner i Europa. Många skatter skulle behöva minskas mycket.
            Men allt kan inte göras på en gång. De mest skadliga skatterna
            måste sänkas först, och måttstocken blir då vad som mest medverkar
            till flyttning utomlands. Dit hör de pålagor på sparande och företagande,
            som ligger bakom den av mig redan påtalade investeringsflykten.
            Den höga indirekta beskattningen riskerar att driva ut handeln
            till andra länder. Men momsen behöver sänkas generellt -- inte
            bara omfördelas som regeringen nu verkar vara inne på efter sin
            senaste helomvändning. Därtill måste den höga turistmomsen, som
            i dag verkar självförstörande genom att driva fritidsaktiviteter
            ut ur landet, återföras till sin tidigare relativa nivå. Och för
            att förbättra Sveriges kostnadsläge blir det också nödvändigt
            att sänka löneskatten, dvs. den del av arbetsgivaravgifterna som
            inte svarar mot några sociala förmåner.
          </note>
          <note>
            Återställd budgetbalans har länge utmålats som en bestående framgång
            för den tredje vägens politik.
          </note>
          <note>
            Så sent som i januari -- när halva det innevarande budgetåret
            hade gått -- vidhöll regeringen att underskottet skulle stanna
            vid drygt 2 miljarder kronor. I kompletteringspropositionen räknades
            det upp till närmare 20 miljarder. Nu tyder aktuella bedömningar
            på en nivå mellan 25 och 35 miljarder.
          </note>
          <note>
            Mot denna bakgrund är det naturligtvis alldeles orealistiskt
            att det negativa saldot nästa år med oförändrad politik skall
            krympa ned till 10
          </note>
          <note>
            miljarder. Återigen visar det sig att industrivärldens högsta
            skatter inte garanterar budgetbalans, eftersom de samtidigt motverkar
            den ekonomiska tillväxten som behövs för att bära upp den offentliga
            verksamheten.
          </note>
          <note>
            För att förebygga underskott i de offentliga finanserna måste
            utrymme för nödvändiga skattesänkningar skapas genom besparingar
            på den offentliga utgiftssidan. Det är vidare angeläget att avreglera
            ekonomin och bryta upp de offentliga monopol som gäller för t.ex.
            barnomsorg, utbildning och vård. Statliga tillgångar som företag
            och skogsmark kommer i princip bättre till sin rätt i enskilda
            händer och skall därför säljas. Men de inkomster som denna privatisering
            ger skall inte gå till konsumtion. De behövs för att rätta till
            senare års försummelser på infrastrukturens område -- det gäller
            vägar och broar, men också högre utbildning och forskning, där
            Sverige måste bli mycket bättre, om vi vill konkurrera med andra
            länder.
          </note>
          <note>
            Herr talman! Innehållet i plattformen Ny start för
          </note>
          <note>
            Sverige går igen i förslagsdelen av den gemensamma moderatliberala
            partimotionen. Det är inte bara den rätta vägen -- det är den
            enda väg som kommer att visa sig framkomlig för att åter nå ekonomisk
            tillväxt samt ökad sysselsättning och välfärd. Därför är det glädjande
            att möjligheterna att snabbt slå in på den har förbättrats i och
            med att vi i finansutskottet kunnat nå samförstånd med centerpartiet
            om riktlinjerna för den ekonomiska politiken och principerna för
            budgetpolitiken. Ty det är inte likgiltigt vem som får ansvaret
            för förverkligandet eller vem som skall anföra marschen på den
            rätta vägen. På samma sätt som socialdemokratisk politik naturligtvis
            bäst drivs av socialdemokraterna själva, måste det vara en fördel
            att borgerliga förslag, grundade på marknadsekonomi och enskilt
            ägande, genomförs av dem som verkligen tror på förslagen. De skall
            genomföras av dem som helhjärtat och utan ideologiska hinder verkligen
            vill göra sitt bästa för att ge Sverige en ny start.
          </note>
          <note>
            Med det anförda yrkar jag, herr talman, bifall till reservationerna
            1, 6, 13, 22 och 25 i finansutskottets betänkande 30.
          </note>
          <note type="speaker">
            Anf. 2 ANNE WIBBLE (fp):
          </note>
          <note>
            Herr talman! Den viktigaste uppgiften för den ekonomiska politiken
            är att skapa riktiga jobb, som varar och ligger i Sverige. Denna
            uppgift klarar inte socialdemokraterna.
          </note>
          <note>
            Det är, tycker jag, ett hån mot de varslade och de arbetslösa
            när finansministern åker land och rike runt och pratar om en vändpunkt
            och om att
          </note>
          <note>
            Sverige är på rätt väg. Varje dag är tidningarna fulla av notiser
            om mångdubblade varsel och hundratals uppsagda.
          </note>
          <note>
            40 arbetstillfällen mindre hos flygbolag i
          </note>
          <note>
            Norrköping, 150 hos IBM, 150 i Trelleborg, 80 i
          </note>
          <note>
            Skellefteå, 500 vid SSAB i Borlänge och
          </note>
          <note>
            Oxelösund. Den värsta sommaren på tio år för att finna feriejobb.
            12 000 nya varsel under maj månad. Jag tycker att dessa siffror
            talar för sig själva.
          </note>
          <note>
            Socialdemokraterna tycks inte ha någon politik för att ändra
            på detta, i alla fall ingen som framgår av dagens betänkande.
            Det framgår inte heller i något av de många tal som finansministern
            på senare tid har hållit.
          </note>
          <note>
            Socialdemokraterna har nu regerat under nio år.
          </note>
          <note>
            Under de första åtta åren var det den s.k. tredje vägen som gällde.
            Enligt samstämmiga omdömen har den nu kapsejsat. Inte ens Ingvar
            Carlsson eller
          </note>
          <note>
            Allan Larsson talar om den som framgångsrik -- än mindre dess
            fader, Kjell-Olof Feldt, som helst vill glömma bort alltihop.
          </note>
          <note>
            Under det sista av dessa nio år har den ekonomiska politiken
            lagts om. I stora stycken är det förslag från de borgerliga partierna
            som då har genomförts. Det gäller en del besparingar i de offentliga
            utgifterna. Det gäller förändringar i sjukpenningen, införande
            av sjuklön, energipolitiken, ansökan om medlemskap i EG och anknytningen
            av kronan till ecun. Och det gäller skattereformen av vilken det
            viktigaste trots allt är kvar.
          </note>
          <note>
            Jag tycker att dessa beslut är bra. Men det tycker tydligen inte
            socialdemokraterna. Det verkar som om ni snarast skäms över att
            ni har bidragit till dessa beslut. Vi har tvingats, säger ni,
            av riksdagen, av utländska spekulanter, av den internationella
            konjunkturnedgången. Egentligen tycker vi inte om dem -- så tycks
            ledande socialdemokrater resonera. Ingvar Carlsson säger t.o.m.
            att egentligen hade det varit bättre för ekonomin om stopp-paketet
            från februari 1990 hade gått igenom.
          </note>
          <note>
            Det vittnar, tycker jag, om en sällsynt dålig insikt i ekonomiska
            förhållanden när Sveriges statsminister tror att en total reglering
            av alla priser, löner och hyror skulle kunna lösa något enda problem
            i Sverige. Det är tvärtom mycket mer avreglering som behövs.
          </note>
          <note>
            Finansministern -- som i dag tydligen gör något annat -- ägnar
            sig nu helhjärtat åt -- som jag ser det -- två destruktiva uppgifter.
            För det första ägnar han sig åt att baktala och svartmåla vårt
            och moderaternas program Ny start för Sverige.
          </note>
          <note>
            Därigenom tror han sig förmodligen dölja att socialdemokraterna
            inte har något eget program.
          </note>
          <note>
            Hans andra insats är att sprida kvalificerad desinformation om
            det ekonomiska läget. Han talar om vändpunkten, som enligt honom
            närmar sig med stormsteg. Ibland blir han -- som Lars
          </note>
          <note>
            Tobisson nämnde -- så fångad av den egna retoriken att vändpunkten
            redan tycks ha kommit.
          </note>
          <note>
            Jag måste fråga Allan Larsson och Hans Gustafsson om de anser
            att Sverige enbart har konjunkturproblem. Menar de att Sveriges
            ekonomiska svårigheter automatiskt går över när utlandskonjunkturen
            vänder? I så fall är de nog de enda personer som sysslar med ekonomi
            som har den uppfattningen. Alla andra ekonomer inser nämligen
            att Sverige, förutom konjunkturproblemen, också har strukturella
            problem. Strukturproblem går inte över av sig själva. Den internationella
            konjunkturen kan vi inte påverka men vi både kan och måste i Sverige
            fatta egna beslut för att lösa strukturproblemen.
          </note>
          <note>
            Vad som nu håller på att hända är att svensk industri flyttar
            ut arbetstillfällen i allt snabbare takt. De skaffar sig underleverantörer
            i utlandet. I
          </note>
          <note>
            den processen finns ingen vändpunkt. Det som en gång försvinner
            kommer aldrig tillbaka.
          </note>
          <note>
            Det är bra att de stora företagen internationaliseras, men det
            är inte bra att inga utländska företag vill investera i Sverige.
            Och det är sannerligen inte bra att så få mindre och medelstora
            företag växer upp till större. Om denna utveckling tillåts fortsätta
            försvinner den industriella basen i
          </note>
          <note>
            Sverige, och det leder till fortsatt stagnation och sämre standard
            för hushållen.
          </note>
          <note>
            Detta är det verkliga hotet mot Sveriges välfärd.
          </note>
          <note>
            Utan industriell tillväxt skapas inget utrymme för viktiga förbättringar
            vare sig för löntagare i allmänhet eller för de svaga grupper
            som ingår i det som vi i folkpartiet liberalerna brukar kalla
            för det glömda Sverige; det är äldre -- stora förbättringar behövs
            i äldrevården --, handikappade och flyktingar.
          </note>
          <note>
            Ett tecken på att denna industriella urgröpning redan har börjat
            är att kapacitetsutnyttjandet i
          </note>
          <note>
            Sverige i vissa avseenden fortfarande är högt, trots att industriproduktionen
            minskar. När produktionen minskar ökar normalt den lediga kapaciteten
            så att produktionen kan ta fart igen om efterfrågan ökar. Men
            så tycks det inte vara nu. Det finns ingen större ledig kapacitet.
            Det betyder att en ganska liten efterfrågeökning riskerar att
            mycket snabbt leda till att Sverige slår i kapacitetstaket igen.
          </note>
          <note>
            Det enda botemedlet mot detta är ökade industriinvesteringar
            och ökad produktivitet. Det kräver ganska stora förbättringar
            i Sverige -- ett positivt näringslivsklimat, särskilt för de mindre
            och medelstora företagen. Det är nu vi måste se till att en konjunkturuppgång
            inte leder till överhettning igen. Det är nu vi måste förebygga
            stigande inflation och stigande underskott i bytesbalansen senare.
          </note>
          <note>
            I stället gör regeringen ingenting. Industrins investeringar
            minskar, och de fortsätter att minska även nästa år. Lönsamheten
            i verkstadsindustrin är usel, den sämsta på mycket länge, särskilt
            i de svenska anläggningarna.
          </note>
          <note>
            Jag hade tänkt fråga Allan Larsson men jag ställer i stället
            frågan till Hans Gustafsson: Vad vill ni säga till dem som skall
            skapa morgondagens jobb i
          </note>
          <note>
            Sverige? För att vilja expandera och skapa nya jobb behöver de
            stabila spelregler och en tilltro till god lönsamhet för produktion
            i Sverige. De behöver en flexibel ekonomi. De behöver konkurrens
            på lika villkor, tillgång till riskkapital och inte minst välutbildad
            personal. Detta finns i vår och moderaternas plattform Ny start
            för Sverige, men det saknas totalt i de socialdemokratiska beskrivningarna.
          </note>
          <note>
            Det Allan Larsson och Hans Gustafsson erbjuder är hot om socialisering
            genom AP-fonden, hot om högre skatt på företagens arbetande kapital,
            fortsatt utestängning från viktiga marknader för sociala tjänster,
            fortsatt högt skattetryck och en försämrad utbildningspolitik
            i Sverige. Med en sådan politik kommer det aldrig att gå att få
            fart på
          </note>
          <note>
            Sveriges ekonomi.
          </note>
          <note>
            Sverige behöver en ny start. Om merparten av detta är vi också
            överens med centerpartiet, vilket framgår av den gemensamma reservationen.
          </note>
          <note>
            Centralt i denna Ny start för Sverige är medlemskap i EG. Det
            är utmärkt att Sverige nu lämnar in en ansökan om medlemskap,
            men som
          </note>
          <note>
            Lars Tobisson nämnde räcker inte det. Vi anser att en ny regering
            måste agera aktivt på ja-sidan i den folkomröstning som skall
            ske i anslutning till valet
          </note>
          <note>
            1994.
          </note>
          <note>
            Likaså centralt är skattepolitiken. Det står i det betänkande
            från finansutskottet som vi behandlar i dag att socialdemokraterna
            vill sänka skatterna på sikt. För några år sedan sade Ingvar Carlsson
            att målet var att komma ner till 50 % skattetryck. I
          </note>
          <note>
            stället har motsatsen skett -- skattetrycket har nu ökat till
            över 56 %. I sina anföranden på senare tid har Allan Larsson uttryckt
            sig oerhört negativt om alla andra partiers ambitioner att sänka
            skatterna.
          </note>
          <note>
            Alla konkreta förslag att sänka någon enda skatt bemöts av finansministern
            med att detta hotar välfärden.
          </note>
          <note>
            Jag inser att statsministerns forna tal om 50 %
          </note>
          <note>
            skattetryck förmodligen inte var allvarligt menat, utan det var
            en valbluff, men det borde ändå vara litet besvärande för socialdemokraterna
            att så tydligt anklaga statsministern för högerpolitik. Det är
            ju vad det kallas när vi andra vill sänka skattetrycket ner mot
            50 %. Jag hade tänkt försöka bidra till ett ökat samförstånd mellan
            statsministern och finansministern och fråga Allan Larsson om
            det verkligen inte finns någon enda liten skatt som han vill sänka,
            om alla dagens skatter är heliga miniminivåer. Jag kan överlåta
            åt Hans Gustafsson att i mån av intresse besvara frågan.
          </note>
          <note>
            Herr talman! De senaste dagarna har tidningarna varit fulla av
            socialdemokraternas misslyckande med budgetpolitiken. Nu ökar
            budgetunderskottet i rasande takt. I januari var bedömningen ett
            underskott på blygsamma 3 miljarder kronor. I går sade riksrevisionsverket
            att det låg på minst 25
          </note>
          <note>
            miljarder, och riksbanskchefen varnar för att det i år, det budgetår
            som är slut om två veckor, kan bli upp emot 35 miljarder kronor.
            Underskottet har alltså tiodubblats på cirka fem månader, vilket
            är utomordentligt oroande.
          </note>
          <note>
            Jag hoppas att finansministerns sena ankomst innebär att han
            kommer att redovisa för kammaren, i dag och nu, om och i så fall
            hur han tänker sig att attackera detta växande budgetunderskott.
          </note>
          <note>
            Jag skulle kunna ställa en förberedande fråga till
          </note>
          <note>
            Hans Gustafsson: Vilka besparingar tänker ni lägga fram förslag
            om till hösten om ni får chansen? Blir det mer besparingar på
            sjukförsäkringen?
          </note>
          <note>
            Arbetsskadeförsäkringen? A-kassan?
          </note>
          <note>
            Bostadssubventionerna? Statsbidragen till kommuner och landsting?
            På en del av dessa områden har vi från folkpartiet liberalerna
            föreslagit besparingar, men att döma av de socialdemokratiska
            kommentarerna till dessa besparingsförslag anses de vara uttryck
            för en löntagarfientlig högerpolitik. Jag skulle därför vilja
            veta: Vilka är de socialdemokratiska alternativen till våra besparingar?
          </note>
          <note>
            Om finansministern inte kan redovisa några besparingar alls återstår
            bara skattehöjningar.
          </note>
          <note>
            Vilka skatter är det i så fall som socialdemokraterna har tänkt
            sig att höja?
          </note>
          <note>
            Ett inte så litet dilemma både för Allan Larsson och för Hans
            Gustafsson ligger i att fortsatta skattehöjningar enligt dagens
            betänkande är skadliga för den ekonomiska tillväxten. Slutsatsen
            blir att besparingar är högerpolitik och skattehöjningar förstör
            tillväxten. Hur tänker då socialdemokraterna lösa problemet med
            budgetunderskottet?
          </note>
          <note>
            Herr talman! Det finns tre mycket klara skiljelinjer mellan en
            borgerlig och en socialdemokratisk politik. Vår politik vill förändra
            och förbättra.
          </note>
          <note>
            Socialdemokraternas politik tycks gå ut på att allt är bra som
            det är.
          </note>
          <note>
            Den första skiljelinjen rör skatte- och utgiftspolitiken, som
            jag just har berört. Vi vill sänka skatter och utgifter. Tydligen
            är socialdemokraterna motståndare till alla förändringar. Nuvarande
            budgetutveckling gör att det blir svårare att sänka skattetrycket,
            men det är precis lika nödvändigt att göra det ändå.
          </note>
          <note>
            Den andra skiljelinjen mellan borgerlig och socialdemokratisk
            politik rör själva grunden i marknadsekonomin. Marknadsekonomin
            bygger på enskilt ägande. Enskilt ägande uppstår bara om det finns
            enskilt sparande, positivt enskilt sparande. Hushållens sparande
            ökar nu, sannolikt på grund av skattereformen, från minus till
            noll och troligen något mer framöver. Men detta räcker inte på
            långa vägar för att få bukt med det totala sparandeunderskottet
            i svensk ekonomi.
          </note>
          <note>
            Därför vill vi ha mer stimulanser till enskilt sparande. Vi vill
            sälja statliga företag, sälja ut allmännyttans lägenheter till
            de hyresgäster som vill köpa sina bostäder Vi vill avveckla löntagarfonderna
            på ett sätt som stimulerar enskilt ägande och sparande, vi vill
            införa startsparande för barn och ungdomar, och vi vill ta bort
            de sociala avgifterna på de anställdas vinstandelar.
          </note>
          <note>
            Att stimulera enskilt sparande är för oss inte bara en ekonomisk
            nödvändighet -- det är också en ideologiskt viktig förändring.
            Vi vill skapa oberoende och självständiga människor, som själva
            får bestämma mer över sina egna liv. Ett sådant oberoende främjas
            av ett eget sparkapital.
          </note>
          <note>
            Regeringen har emellertid en helt annan åsikt.
          </note>
          <note>
            Regeringen vill inte ha enskilt sparande.
          </note>
          <note>
            Socialdemokraterna föredrar offentligt sparande.
          </note>
          <note>
            Det tydligaste exemplet på detta är det kommande förslaget om
            att AP-fonderna skall få rätt att köpa aktier i svenska företag
            för hundratals miljarder kronor.
          </note>
          <note>
            Så länge ett sådant socialiseringshot vilar över företagandet
            i Sverige går det inte att locka hit utländska investerare eller
            för den delen att förmå svenska företag att expandera här hemma.
          </note>
          <note>
            Den tredje skiljelinjen gäller synen på valfrihet och rätt att
            själv bestämma över viktiga sociala tjänster.
          </note>
          <note>
            I dagens betänkande ägnar socialdemokraterna mycket stort utrymme
            åt att argumentera mot den valfrihetsrevolution inom välfärdspolitiken
            som vi vill skapa. Det innebär att socialdemokraterna samtidigt
            argumenterar starkt emot mer konkurrens. Det är mycket konstigt.
          </note>
          <note>
            Det framstår alldeles klart i det här betänkandet att socialdemokraterna
            slår vakt om de offentliga monopolen med näbbar och klor. Det
            är hårdare skrivningar än på mycket länge, så det är ett allvarligt
            steg tillbaka. I betänkandet sägs t.ex. att den offentliga sektorn
            måste förstärkas genom att resurser överförs dit från andra sektorer.
            Där sägs att privata alternativ inte blir billigare eller mer
            effektiva och att de dessutom är fördelningspolitiskt oacceptabla.
            Där sägs att modellen med en dominerande offentlig verksamhet
            är nödvändig. T.o.m. det allmänna tal om värdet av konkurrens
            i största allmänhet som finns i regeringens kompletteringsproposition
            har utskottets socialdemokrater tydligen reagerat emot, för därav
            finns nästan inga spår.
          </note>
          <note>
            Monopol är dyra och ineffektiva. När det gäller produktion av
            s.k. vanliga varor och tjänster --
          </note>
          <note>
            möbler, kläder och sådana ting -- har socialdemokraterna så smått
            börjat förstå detta.
          </note>
          <note>
            Det går visserligen trögt och ganska halvhjärtat och det är inte
            någon riktig entusiasm, men det rör sig ändå. Men i fråga om sociala
            tjänster såsom vård, omsorg och utbildning, är det tvärtstopp.
            Detta är mycket märkvärdigt.
          </note>
          <note>
            Konkurrens, mångfald och enskilda alternativ är precis lika viktiga
            för att få en effektiv användning av resurserna när det gäller
            produktionen av sociala tjänster som när det gäller att producera
            mat, kläder, möbler och annat. Motsatsen till effektivitet är
            slöseri. Vad socialdemokraterna förespråkar är i själva verket
            slöseri; medborgarna får inte valuta för sina skattepengar. En
            sådan politik vill vi ändra på.
          </note>
          <note>
            Jag skulle möjligen kunna förstå den socialdemokratiska motviljan
            mot privata alternativ om det vore så att de innebär att
          </note>
          <note>
            ''plånboken styr'', som ni brukar hävda. Men det är rent förtal
            när ni påstår det. Vi vill ha -- och det finns tydligt uttryckt
            i motioner och i våra skrivningar i övrigt -- en solidarisk, gemensam
            finansiering, precis som i dag. Det vi vill ändra på är produktionen
            -- det skall finnas en mångfald olika former av barnomsorg, sjukhem,
            ålderdomshem, skolor och liknande, att välja mellan. Den socialdemokratiska
            linjen bygger på förmynderi --
          </note>
          <note>
            den offentliga sektorn skall tillhandahålla en enda form, och
            vill människorna inte ha den får de vara utan. Vi liberaler tror
            på självständiga individer som både kan och vill bestämma själva.
            Vi skall se till att det finns flera olika alternativ, och sedan
            får var och en bestämma själv vilket som passar just för de egna
            behoven.
          </note>
          <note>
            Den socialdemokratiska förmynderimodellen är negativ inte bara
            för konsumenterna utan också för de anställda, för alla dem --
            oftast kvinnor -- som jobbar med vård, omsorg och utbildning.
            De har nämligen en mycket snäv arbetsmarknad i dag och egentligen
            bara en tänkbar arbetsgivare -- kommun eller landsting. Arbetsorganisationen
            är ovanligt centralstyrd, krånlig och byråkratisk på dessa arbetsplatser.
            De här kvinnorna får sällan möjligheter att lägga upp jobbet så
            som de själva vill och på det sätt som de av egna erfarenheter
            vet är bäst. De har få möjligheter att få utlopp för den egna
            yrkesstoltheten, och nästan inga möjligheter att starta ett eget
            företag, om de skulle vilja det.
          </note>
          <note>
            När kammaren behandlar jämställdhetspolitik brukar socialdemokraterna
            både tala och skriva ganska vackert om att jämställdhet mellan
            kvinnor och män skall genomsyra all politik, även den ekonomiska
            politiken. Men när vi nu behandlar den ekonomiska politiken visar
            det sig att detta bara är tomma ord. Den i praktiken förda socialdemokratiska
            politiken diskriminerar alla de förvärvsarbetande kvinnor som
            jobbar med vård, omsorg och utbildning.
          </note>
          <note>
            Herr talman! Den enda ekonomisk-politiska strategin som kan skapa
            riktiga jobb och ökad välfärd i Sverige finns i Ny start för Sverige.
          </note>
          <note>
            Huvudparten återges i reservation 1, som är gemensam för folkpartiet
            liberalerna, moderaterna och centerpartiet. För att genomföra
            denna politik krävs det en ny regering med ett starkt liberalt
            inslag. Sverige förtjänar en sådan ny och bättre politik.
          </note>
          <note>
            Herr talman! Jag yrkar bifall till reservationerna 1,
          </note>
          <note>
            6, 15, 17, 22 och 25.
          </note>
          <note type="speaker">
            Anf. 3 GUNNAR BJÖRK (c):
          </note>
          <note>
            Herr talman! Efter regn kommer solsken, heter det i ordspråket.
            Det är en allmängiltig utsaga, som kan användas inom både meteorlogin
            och den ekonomiska politiken. För att ta det senare ämnet, som
            ju är föremål för dagens debatt, finns det förvisso en och annan
            ljusglimt. Den internationella konjunkturen förväntas vända uppåt.
            Så småningom kommer också den svenska konjunkturen att förbättras.
            Å andra sidan finns det fler saker som inger oro.
          </note>
          <note>
            När det gäller den ekonomiska utvecklingen befinner sig Sverige
            de facto i en lågkonjunktur.
          </note>
          <note>
            Arbetslösheten stiger, och antalet varsel om uppsägningar är
            nu rekordstor. Efter en konjunkturuppgång finns det risk för att
            arbetslösheten fortsätter att öka. Det finns ingenting som garanterar
            att Sverige följer med i en internationell konjunkturuppgång,
            i varje fall inte i samma takt som omvärlden.
          </note>
          <note>
            Statsbudgeten har börjat ge stora underskott.
          </note>
          <note>
            Företagen har inte på samma sätt som vid tidigare nedgångar byggt
            upp lager. Samtidigt slås produktionskapacitet ut i stor utsträckning.
            Detta ställer höga krav på finanspolitiken. En expansiv finanspolitik
            kan leda till att överhettningen kommer tillbaka. Räntorna kommer
            då att börja stiga igen, och det finns inga garantier för vad
            som händer med lönekostnadsutvecklingen efter det att det avtal
            som nu tecknats i enlighet med
          </note>
          <note>
            Rehnbergsavtalet löper ut.
          </note>
          <note>
            De strukturella problemen i svensk ekonomi kvarstår i allt väsentligt.
            Internationaliseringen --
          </note>
          <note>
            inte minst den ökade samverkan inom EG --
          </note>
          <note>
            kommer bl.a. att ställa krav på sänkta skatter och minskade offentliga
            utgifter.
          </note>
          <note>
            Mot denna bakgrund inger den debatt som förs om den ekonomiska
            utvecklingen oro.
          </note>
          <note>
            Det är ett betydande lättsinne som har brett ut sig de senaste
            månaderna. Regeringen, med finansministern i spetsen, tycks inte
            ha siktet inställt längre fram än till valet. Allan Larsson har
            ägnat flera artiklar åt att föra den ekonomiska debatten bort
            från de grundläggande problemen i svensk ekonomi för att i stället
            diskutera när vändpunkten i konjunkturen kommer.
          </note>
          <note>
            Den 13 maj skrev Allan Larsson på DN-debatt:
          </note>
          <note>
            ''Vi är på rätt väg när det gäller den ekonomiska politiken.
            Vi kan nu se framför oss ett nytt mönster i tillväxten, en expansion
            inom den konkurrensutsatta sektorn på 2,5 procent nästa år, medan
            den skyddade sektorn hålls tillbaka och bara växer med 0,5 procent.''
          </note>
          <note>
            Ja, det är bra att regeringen är på rätt väg --
          </note>
          <note>
            äntligen!
          </note>
          <note>
            Den tredje vägen ledde ju åt fel håll enligt den uppfattning
            som Larssons företrädare numera har.
          </note>
          <note>
            Det som oroar är dock den passiva trosvissheten.
          </note>
          <note>
            Kompleteringspropositionen är ett bevis för den nya inställning
            som man numera har. Det är för övrigt mycket tunnsått med konkreta
            förslag. Det är uppenbart att ytterligare åtgärder tydligen inte
            längre bedöms som nödvändiga. Det är inte längre fråga om ''blodigt
            allvar'', som finansministern inledde sin karriär med att säga.
          </note>
          <note>
            Enligt min uppfattning bör en finansminister präglas av en sund
            skeptisism. Han eller hon måste också försöka se bortom nästa
            kurva. Men Allan
          </note>
          <note>
            Larsson är i stället närmast ohämmat optimistisk med anledning
            av den konjunkturvändning han anser kommer att inträffa till hösten.
            Det är närmast pinsamt att riksbankschefen Bengt Dennis nu fått
            gå ut med varningar för ett ökat budgetunderskott.
          </note>
          <note>
            Men det är inte bara regeringen som bidragit till att ge den
            ekonomiska debatten en lätt oansvarligt prägel. De förslag till
            omfattande sänkningar av skattetrycket som den senaste tiden har
            presenterats av flera organisationer är inte användbara för den
            som vill föra en ansvarfull ekonomisk politik eller en bibehållen
            generell välfärdspolitik.
          </note>
          <note>
            Herr talman! Den nedgång i den internationella konjunkturen som
            inträffar i år blir troligen förhållandevis kortvarig. De flesta
            optimistiska prognoserna är avhängiga av en snar uppgång i den
            amerikanska ekonomin. Några säkra tecken på en sådan uppgång finns
            dock ännu inte. En vändning i den brittiska ekonomin och en begränsad
            dämpning i Tyskland är också viktiga faktorer för de internationella
            prognoserna. Även i dessa länder är utvecklingen osäker.
          </note>
          <note>
            Den svenska konjunkturen är fortsatt svag.
          </note>
          <note>
            Industriproduktionen och orderingången det första kvartalet i
            år var i stort sett oförändrade i förhållande till sista kvartalet
            i fjol.
          </note>
          <note>
            Arbetslösheten hade i april fördubblats på ett år, samtidigt
            som antalet personer i arbetsmarknadspolitiska åtgärder hade ökat
            kraftigt. Antalet varsel om uppsägning var i april större än vid
            någon mätning sedan dessa startade
          </note>
          <note>
            1975. Från januari till april hade totalt 44 000
          </note>
          <note>
            personer varslats om uppsägning. Det kan jämföras med 9 000 personer
            samma period förra året.
          </note>
          <note>
            Importen framför allt av investeringsvaror har sjunkit, vilket
            gör att handelsbalansen har förbättrats. Konsumentprisutvecklingen
            har dämpats i förhållande till de mycket höga nivåerna i början
            av året.
          </note>
          <note>
            De utbetalade socialbidragen har ökat med 14 % i löpande priser
            under första kvartalet i år. Detta kan i inte ringa utsträckning
            antas bero på de kraftiga hyreshöjningar som genomfördes i februari.
          </note>
          <note>
            Mycket allvarligt är också det snabbt växande underskottet i
            statsbudgeten.
          </note>
          <note>
            Riksräkenskapsverkets nya prognos för innevarande budgetår pekar,
            som redan har nämnts, på ett minus på minst 25 miljarder kronor.
          </note>
          <note>
            Långtidsbudgeten talar om ett ännu större underskott.
          </note>
          <note>
            Jag skulle vilja fråga socialdemokraterna: Vilka åtgärder har
            ni tänkt att vidta för att minska det bekymmersamma budgetunderskottet?
            Vi hoppas naturligtvis att vi får ett svar på den frågan i debatten
            i dag.
          </note>
          <note>
            Konjunkturnedgången har således fördjupats under 1991. Nedgången
            i den svenska ekonomin är inte framför allt resultatet av den
            dämpning som i år sker internationellt utan av en felaktigt förd
            ekonomisk politik i Sverige. Sverige har haft en sämre ekonomisk
            utveckling än jämförbara länder, och den socialdemokratiska regeringen
            är helt ansvarig för detta.
          </note>
          <note>
            Kompletteringspropositionen ger enligt centerns uppfattning en
            alltför glättad bild av utsikterna för den svenska konjunkturen.
            De oberoende konjunkturbedömningar som gjorts bl.a. av bankerna
            talar också med något undantag genomgående om en ännu svagare
            utveckling.
          </note>
          <note>
            Centern, moderata samlingspartiet och folkpartiet liberalerna
            har i det betänkande som vi nu behandlar ett antal gemensamma
            reservationer på de väsentligaste områdena. Det gäller först och
            främst de allmänna riktlinjerna för den ekonomiska politiken men
            också principerna för budgetpolitiken. Vidare har vi en gemensam
            reservation om avveckling av löntagarfonderna. Vi avvisar också
            förslaget om utvidgade placeringsregler för AP-fonden.
          </note>
          <note>
            En första utgångspunkt för den ekonomiska politiken bör vara
            att den ekonomiska politiken skall ha sin grund i marknadsekonomin.
          </note>
          <note>
            En andra utgångspunkt är det sätt på vilket statsmakterna bör
            bedriva sin finans- och penningpolitik. Grundläggande är en stram
            finanspolitik. Statsbudgeten skall i normalläget vara balanserad
            och summan av förändringar i den offentliga ekonomin finanspolitiskt
            neutral.
          </note>
          <note>
            Generella efterfrågestimulanser avvisas.
          </note>
          <note>
            Finanspolitiken bör inriktas på att genomföra de strukturella
            förändringar av ekonomin som är nödvändiga. Vi i centern anser
            också att det är angeläget att skattesänkningar kommer till stånd,
            men de måste kombineras med minskade offentliga utgifter.
          </note>
          <note>
            Grundläggande för den ekonomiska politiken är också att den valutapolitiska
            normen om en fast växelkurs upprätthålls. Penningpolitiken skall
            understödja den fasta växelkursen och medverka till att balansera
            samhällsekonomin.
          </note>
          <note>
            Den ekonomiska politiken måste ges en större långsiktighet genom
            att de grundläggande strukturfrågorna ges en ökad prioritet, genom
            att den ekonomiska politiken utformas så att en uthållig tillväxt
            skapas samt genom att statsmakterna ställer upp långsiktigt stabila
            spelregler för ekonomin.
          </note>
          <note>
            Det är viktigt att inflationsbekämpningen prioriteras. Därmed
            stärks konkurrenskraften och därigenom ökas på sikt sysselsättningen.
          </note>
          <note>
            En första uppgift för den ekonomiska politiken under de närmaste
            åren är att göra Sverige delaktigt i den ekonomiska och kulturella
            integration som sker i Europa. Sveriges skall eftersträva att
            bli medlem i EG. Jag tror att en av följderna av den europeiska
            integrationen liksom av den ökade internationaliseringen i övrigt
            är att utrymmet för skillnader i den ekonomiska politiken som
            Sverige kan upprätthålla gentemot andra länder snävas in.
          </note>
          <note>
            Stora skillnader riskerar att straffa sig genom utflyttning av
            kapital och människor med nyckelkunskaper samt mindre intresse
            för såväl svenska som utländska investeringar i Sverige. Vi har
            under det senaste året haft en utveckling där ett stort antal
            miljarder har gått ut ur landet till investeringar utomlands,
            medan väldigt litet har kommit tillbaka i form av investeringar
            i Sverige.
          </note>
          <note>
            En av de viktigaste uppgifterna för den ekonomiska politiken
            är mot denna bakgrund att ställa om den svenska ekonomin för att
            möta internationaliseringen.
          </note>
          <note>
            En andra betydelsefull uppgift är att se till att den ekonomiska
            politiken främjar ökad produktivitet och tillväxt.
          </note>
          <note>
            Den ekonomiska tillväxten hämmas av det höga skattetrycket i
            Sverige. Det är nödvändigt att nå ett sänkt skattetryck, vilket
            är ett krav som också följer av det ökade europeiska samarbetet.
            Arbetet på att sänka skattetrycket måste ske stegvis, men det
            måste påbörjas omedelbart.
          </note>
          <note>
            En sänkning av skattetrycket underlättas av dels minskade offentliga
            utgifter, dels en förbättrad tillväxt. I första hand anser vi
            att sänkning bör ske av kapitalbeskattningen, mervärdeskatten
            och arbetsgivaravgifterna. Det är dessa typer av skatter som det
            är mest angeläget att sänka. Det är också viktigt att förmögenhetsskatten
            på arbetande kaptial i små och medelstora företag och att omsättningsskatten
            på värdepapper slopas.
          </note>
          <note>
            För att inte nödvändiga skattesänkningar skall leda till budgetunderskott
            som späder på inflationen måste den offentliga utgiftsandelen
            minska. Såväl den statliga som den kommunala konsumtionen måste
            hållas tillbaka.
          </note>
          <note>
            För att förbättra tillväxten är ett gott företagsklimat nödvändigt.
            Investeringar av såväl svenska som utländska företag i Sverige
            måste främjas. Det är då också viktigt att vi skapar bättre villkor
            för nyföretagande liksom för de mindre och medelstora företagen.
            Det gäller bl.a.
          </note>
          <note>
            småföretagens riskkapitalförsörjning och beskattningsreglerna
            för småföretagen. Det måste i större utsträckning bli möjligt
            och lönsamt att i
          </note>
          <note>
            Sverige utveckla forskningsidéer och omsätta forskningsresultat
            i produktion i företag.
          </note>
          <note>
            En tredje viktig uppgift är att rikta in den ekonomiska politiken
            på grundläggande strukturproblem.
          </note>
          <note>
            Den svenska ekonomin uppvisar stora strukturella brister. Inte
            minst det faktum att Sverige trots låg tillväxt uppvisat en stark
            överhettning de senaste åren är belägg för detta. Den ekonomiska
            politiken bör nu i större utsträckning ägnas åt att undanröja
            flaskhalsar och öka dynamiken i ekonomin.
          </note>
          <note>
            Jag tror att det är viktigt att riksdagen nu slår fast att stora
            satsningar måste göras på att rusta upp infrastrukturen och skapa
            ett modernt väg- och järnvägsnät. På trafikpolitikens område har
            det förekommit många stora försummelser under det långa socialdemokratiska
            regeringsinnehavet.
          </note>
          <note>
            Centern har för sin del föreslagit infrastrukturella investeringar
            på 10 miljarder kronor mer än regeringen för nästa budgetår. I
            vår motion har vi föreslagit att dessa investeringar skall finansieras
            i huvudsak genom utförsäljning av statliga företag.
          </note>
          <note>
            Det är nu viktigt att vi får fram medel så att vi kan åstadkomma
            betydande förbättringar på utbildningsområdet. Det gäller såväl
            grundskola och gymnasium som högre utbildning och forskning. Förslaget
            till avskaffandet av löntagarfonderna kan ge underlag för detta.
          </note>
          <note>
            Den offentliga sektorn måste förnyas. Viktiga inslag i denna
            förnyelse är avreglering, konkurrens och slopande av vissa monopol.
          </note>
          <note>
            Den offentliga sektorns resurser bör i framtiden riktas till
            kärnan i det offentliga ansvaret.
          </note>
          <note>
            Statsbidragssystemet måste förenklas, och antalet lagar och tvingande
            detaljregler från statens sida gentemot kommunerna minskas.
          </note>
          <note>
            Inte bara den offentliga sektorn kännetecknas av brist på konkurrens.
            Detsamma gäller även andra sektorer inom samhället, bl.a. energi-,
            byggnadsoch livsmedelssektorn. Det är viktigt att vi ser upp med
            den brist på konkurrens som finns på dessa områden.
          </note>
          <note>
            Utöver förenklingar och minskningar i regelsystemen är det viktigt
            att vi får en skärpt konkurrenslagstiftning. Det är också viktigt
            att näringsfriheten grundlagsfästs.
          </note>
          <note>
            Ett krav på den ekonomiska politiken måste vara att den tillväxt
            som uppnås skall vara långsiktigt hållbar. Detta förutsätter enligt
            vår mening att de restriktioner som miljön ställer är uppfyllda.
            Det kan ske genom marknadsekonomiska styrmedel, exempelvis miljöavgifter
            och miljöanpassade energiskatter, varvid produkter och verksamheter
            får bära sina miljökostnader.
          </note>
          <note>
            Det är nu nödvändigt att vi utnyttjar den moderna kommunikationstekniken
            för att minska betydelsen av geografiska avstånd. Man måste slå
            fast att den produktionsförmåga som finns i alla delar av landet
            skall tillvaratas. Det sker inte i dag.
          </note>
          <note>
            Vidare är det viktigt att vi får en bättre regional balans för
            att därigenom under en högkonjunktur minska risken för överhettning
            och bidra till att hålla nere inflationen.
          </note>
          <note>
            Arbetslöshet får inte användas som ett medel i den ekonomiska
            politiken. Arbetslöshet skall motverkas genom satsningar på en
            väl fungerande arbetsmarknad, arbetsmarknadsåtgärder med tonvikt
            på utbildning, utbyggd infrastruktur över hela landet och satsning
            på rehabilitering och bättre arbetsmiljö. Det är en stor skandal
            att ungdomsarbetslösheten i dag är så stor som den är.
          </note>
          <note>
            Det är också nödvändigt att i fortsättningen skapa utvecklingsförutsättningar
            runt om i hela landet.
          </note>
          <note>
            Där har samhället ett stort ansvar.
          </note>
          <note>
            När det gäller långtidsarbetslösheten är det viktigt att komma
            ihåg att merparten av sjukersättningen går till dem som är sjuka
            under en längre tid. Det är helt nödvändigt att det görs ordentliga
            insatser på rehabiliteringsområdet och att förebyggande organisationsförändringar
            företas. Sköter vi inte detta kommer vi återigen att gå in i en
            högkonjunktur med ett stort antal människor stående utanför arbetsmarknaden.
            Vid föregående högkonjunktur stod ungefär en halv miljon människor
            utanför arbetsmarknaden på grund av ohälsa. Det är en situation
            som inte får upprepas.
          </note>
          <note>
            Därför är de nya arbetslivsfonderna intressanta instrument. Med
            hjälp av dem kan man vid förändrad organisation minska behovet
            av rehabiliteringsinsatser.
          </note>
          <note>
            Enligt centerns uppfattning måste Sverige med kraft arbeta för
            att vi inte skall hamna i en situation med hög arbetslöshetsnivå
            i stil med andra länder.
          </note>
          <note>
            Vi måste se till att vi inte har så många långtidsarbetslösa,
            vilket är kännetecknande för ett antal länder i Västeuropa.
          </note>
          <note>
            Det är också viktigt att vi ser till att det totala sparandet
            i ekonomin ökar. Det är inte minst viktigt för att minska underskottet
            i bytesbalansen och ge utrymme för ökade investeringar. En politik
            som leder till bestående överskott i den offentliga sektorn kan
            vi inte ha. I stället menar vi i centern att vi måste ha en politik
            som stimulerar till ökat enskilt sparande. Det bidrar till en
            decentraliserad samhällsutveckling och medför ökad ekonomisk trygghet
            för hushållen, genom att sparandet blir en finansiell buffert.
          </note>
          <note>
            Det är också helt nödvändigt att riksdagen nu bestämt avvisar
            olika typer av fondsocialistiska förslag. Löntagarfonderna skall
            avvecklas och tillgångarna bl.a. utnyttjas som spar- och ägandestimulans.
            AP-fonderna skall inte ges vidgade placeringsregler. Det är viktigt,
            tycker jag, att komma ihåg att framtidens pensioner inte tryggas
            genom ett omfattande förstatligande av näringslivet, utan genom
            en god ekonomisk utveckling i kombination med ett ökat personligt
            sparande. Det är först då vi kan klara framtidens pensioner på
            ett riktigt sätt.
          </note>
          <note>
            En viktig del av den ekonomiska politiken är att vi långsiktigt
            tillgodoser behovet av energi och granterar tillgången på energi.
            Vi i centern förutsätter att ingångna avtal hålls.
          </note>
          <note>
            När det gäller budgeten har vi i centerpartiet i en särskild
            reservation tagit upp vårt alternativ. Vi förordar, tillsammans
            med folkpartiet och moderaterna -- om ändock inte samma budget
            -- en starkare budget än regeringen. Den budget som centern föreslår
            avviker på ett stort antal punkter från regeringens syn på hur
            statens budget skall se ut.
          </note>
          <note>
            Jag vill också ta upp frågorna om differentierad moms. För det
            första skall sägas att vi i centern naturligtvis är nöjda med
            att allt fler partier ansluter sig till vår syn på dessa frågor.
            Vi ser det som en stor framgång för centerpolitiken och hälsar
            dessa partier välkomna i gemenskapen. Det gäller matmomsen och
            momsen på serveringstjänster, där det nu finns en klar majoritet
            i riksdagen efter det att socialdemokraterna markerat en ändrad
            ståndpunkt i dessa frågor. En sänkt matmoms är viktig för att
            åstadkomma en bättre fördelningsprofil på skattepolitiken och
            för att minska bidragsberoendet. Sänkt matmoms innebär också en
            nödvändig harmonisering till EG. Även om ett direkt beslut och
            ett bifall till centerns motion hade varit bättre, är det dock
            tillfredsställande att riksdagen nu ställer sig bakom kravet som
            sådant och gör ett tillkännagivande till regeringen.
          </note>
          <note>
            Men, finansutskottets ordförande Hans
          </note>
          <note>
            Gustafsson, det är ganska svårt att förstå socialdemokraternas
            ''trixande och fixande'' i den här frågan för att se till att
            förslagen inte genomförs. Ett parti som under mandatperioden först
            avslår alla förslag och sedan någon vecka före riksdagsslutet
            själv lägger fram förslaget blir inte ett särskilt trovärdigt
            parti. Jag vill därför fråga finansutskottets ordförande: Vad
            är skälet till att socialdemokraterna inte nu vill se till att
            momsen sänks? Om ni menar allvar med vad er grupp har beslutat,
            borde ni vara beredda att stå för det nu, i dag, och se till att
            det aktuella lagförslaget genomförs.
          </note>
          <note>
            Fyra av riksdagens sex partier, dvs. mandatmässigt en ganska
            stor minoritet, står nu också bakom en sänkt beskattning av turistnäringen.
            Den s.k.
          </note>
          <note>
            turistmomsen försvagar numera som alla vet, bytesbalansen och
            försämrar möjligheterna för en viktig framtidsbransch. Inte minst
            på mindre orter är turismen viktig. En sänkt turistmoms är viktig
            för utländsk turism i Sverige, men inte minst är den viktig för
            svensk turism i landet.
          </note>
          <note>
            Centerns förslag är att återgå till den tidigare momsnivån på
            turismen. Med tanke på turistmomsens klart skadliga effekt är
            det faktiskt anmärkningsvärt att det inte gått att skapa full
            enighet om en sänkning. Det skall därför bli intressant att höra
            vad vänsterpartiet har att föreslå i dag, eftersom socialdemokraterna
            har bestämt sig för att inte fatta några beslut före valet. Några
            vägande ekonomiska skäl för att ha kvar turistmomsen på nuvarande
            nivå finns nämligen inte enligt centerpartiets uppfattning.
          </note>
          <note>
            Jag vill sluta med att säga att det är viktigt att vi får en
            bättre ekonomisk politik. För att få det är det viktigt med ett
            regeringsskifte. För att få en starkare ekonomisk politik menar
            vi i centern att vi i längden också måste se till att få ökade
            inslag av regionalt tänkande. Vi måste slåss för en rättvis fördelningspolitik
            och för en god miljö. Det tror jag är en förutsättning för att
            90-talets viktigaste ekonomiska frågor skall kunna hanteras.
          </note>
          <note>
            Med detta, herr talman, vill jag yrka bifall till reservationerna
            1, 6, 14, 22 och 26.
          </note>
          <note>
            f1 &gt;
          </note>
          <note type="speaker">
            Anf. 4 LARS-OVE HAGBERG (v):
          </note>
          <note>
            Herr talman! Riksdagens vågmästarparti har äntligen medgett att
            momsen på mat kan sänkas.
          </note>
          <note>
            Därmed ansluter sig regeringspartiet till den för vanliga människor
            självklara uppfattningen att mat inte skall beskattas i onödan.
            Det har tagit 20 år och förlusten av 15 % av valmanskåren i opinionsundersökningar
            för socialdemokraterna att komma till denna slutsats. Dock fortsätter
            regeringens och socialdemokraternas obeslutsamhet. Trots att det
            finns en klar majoritet för sänkt moms på mat under nuvarande
            vårriksdag, skjuter socialdemokratin avgörandet till hösten. Det
            tycker jag är onödigt och riskfyllt.
          </note>
          <note>
            I 20 år har vänsterpartiet drivit frågan.
          </note>
          <note>
            Namninsamlingar, fackliga uttalanden och opinionsundersökningar
            har visat att kravet på borttagande av moms på mat har ett mycket
            kraftigt stöd i folkdjupet. Det är en stor seger för vårt krav,
            trots att socialdemokratin i dag vill skjuta upp beslutet. Men
            fortfarande har socialdemokratin som sagt chansen att ändra sig,
            för vänsterpartiet föreslår en sänkning av matmomsen från 25--15
            %.
          </note>
          <note>
            Finansieringen sker genoma tt momsen ligger kvar på samma nivå
            som nu på övriga varor. Jag ställer samma fråga som Gunnar Björk:
            Fins det inte en risk, Hans Gustafsson, för att vanliga människor
            på något vis känner förakt för och mister förtroende för politikerna,
            när de vet att ett sådant här viktigt krav kan genomföras nu och
            ändå görs det inte?
          </note>
          <note>
            Många matematiker, ekonomer och skattebyråkrater har låtit påskina
            att det inte är någon vinst för vanliga människor att momsen på
            mat tas bort. Det är också för krångligt, säger de.
          </note>
          <note>
            De har fel. De har lika fel som när regeringen med
          </note>
          <note>
            Erik Åsbrink i spetsen med räknetabeller försöker övertyga låginkomsttagare,
            vanliga arbetare, att de tjänar på skatteomläggningen. En sänkning
            av momsen på mat ger låginkomsttagarna en bättre trygghet i tillvaron,
            genom att maten inte är alltför dyr. Det är en seger för värderingen
            att livets nödtorft inte skall beskattas lika hårt som övrig konsumtion.
            Politiken skulle uppfattas väsentligt mycket positivare i samhället
            om beslut grundade sig på människors sunda förnuft i stället för
            på den ständigt pågående matematiska exercis som ekonomerna ägnar
            sig åt.
          </note>
          <note>
            I den svenska folksjälen finns en känsla av att samhällsutvecklingen
            gått fel. Inkomst- och förmögenhetsklyftor ökar. De välbeställda
            fixar och ställer med förmåner och spekulationsvinster, medan
            det arbetande folket inte får någonting med.
          </note>
          <note>
            SCB-siffror visar att vi nu har fått 400 000 nya miljonärer under
            80-talet, alltså en mångdubbling av antalet. Samtidigt växer klyftorna
            i samhället:
          </note>
          <note>
            ensamförsörjande unga familjer får allt mindre pengar över och
            inte minst kvinnorna drabbas av denna utveckling. Det är kvinnorna
            som representerar den stora låginkomsttagargruppen i samhället.
          </note>
          <note>
            De rika blir alltså rikare och de fattiga blir allt fattigare.
            Klyftorna mellan arbetare och tjänstemän växer. Arbetarfamiljerna
            blir allt fattigare. De riktigt stora klippen under 80-talet gjordes
            på aktiemarknaden. Det var överklassen och den övre medelklassen
            som tjänade mest på börsen under rekordåren. De 450 rikaste familjerna
            ökade sin andel av landets samlade förmögenhet. Nu äger de ännu
            mera av Sveriges tillgångar.
          </note>
          <note>
            När de rika blir allt rikare och arbetarfamiljerna allt fattigare,
            är det naturligtvis resultatet av en högerinriktad utveckling.
            Min fråga till socialdemokratin och regeringen är: Hur skall denna
            utveckling kunna vändas? Det räcker väl inte med bara inflationsbekämpning?
            Krävs det inte en ordentlig fördelningspolitik i samhället? Men
            en sådan politik saknas totalt i dagens regeringspolitik. Högeralliansen,
            med centern som släpvagn, har egentligen uppnått ett av sina mål
            --
          </note>
          <note>
            att öka klyftorna i samhället -- vilket är ett resultat av kapitalmarknadens
            villkor. Dessutom är det kanske värt att peka på det helt obegripliga
            i centerns hållning. Ena dagen agerar centern som ett utpräglat
            fördelningsparti. Andra dagen skriver man ihop sig med högeralliansen,
            vilken knappast gjort sig känd för att driva fördelningspolitik.
          </note>
          <note>
            Högerpolitikerna borde egentligen stråla av lycka.
          </note>
          <note>
            Men de förefaller tyngda av problem. Det som hänt under 80-talet
            räcker inte. Den generella välfärdspolitiken måste ytterligare
            undermineras.
          </note>
          <note>
            Privata försäkringar och lösningar kopplade till inkomster är
            lösningen framöver. Skattetrycket skall minskas samtidigt som
            industrins kostnader skall sänkas.
          </note>
          <note>
            Högerpolitiken har ett politiskt syfte, nämligen att förefalla
            vara fri från ideologiska förtecken. Det som sker i samhället
            är inte resultatet av medvetna värderingar utan av absolut ödesbestämda
            nödvändigheter. Samhällsutvecklingen måste ske genom ökade löne-
            och förmögenhetsklyftor och kraftigt ökade företagsvinster. Allt
            skall vara privatägt. Naturligtvis beskrivs en anslutning till
          </note>
          <note>
            EG som en nödvändighet, inte som ett politiskt val av framtidsinriktning.
            I klartext alltså: Det är egoismen, den starkes rätt och kapitalets
            vinstintressen som skall utvisa den ideologiska färdriktningen,
            förklädd till vetenskap och tvingad nödvändighet. I sin tjänst
            har högern nationalekonomerna, som det senaste årtiondet presenterat
            ekonomiska teorier; den ena mer elegant än den andra. Försöken
            att åstadkomma vetenskaplig trovärdighet är de borgerliga ekonomernas
            kännemärke. Men deras vetenskap kännetecknas av samma träffsäkerhet
            som SMHIs femdygnsprognoser och är grundad på medvetna förutbestämda
            ideologiska ståndpunkter. I
          </note>
          <note>
            kölvattnet av denna utveckling utropade för någon vecka sedan
            en av inneekonomerna att han längtade -- efter två -- tredjedelssamhället.
          </note>
          <note>
            Bakom den välpolerade högerfasaden skymtar alltså de verkliga
            syftena med högeralliansens politik. Det är de här ekonomerna
            som visar vart vi är på väg.
          </note>
          <note>
            Inser socialdemokraterna verkligen den här faran?
          </note>
          <note>
            När den tredje vägen misslyckades bereddes marken för högeralliansen.
            Gjorda eftergifter till högerpolitiken under den här valperioden
            har ytterligare förstärkt högerutvecklingen i samhället:
          </note>
          <note>
            skatteomläggningen, försämringarna i sjukförsäkringen, det svikna
            vallöftet om föräldraförsäkringen samt förslag till strejk- och
            lönestopp. Allt detta är exempel på regeringsåtgärder som har
            försvagat arbetarrörelsen och stärkt högern.
          </note>
          <note>
            Regeringens EG-omsvängning förra hösten är också en symbol för
            den maktlöshet och handfallenhet som finns inom regeringspartiet.
          </note>
          <note>
            Parollen att SAP skulle vara den bäste förhandlaren när det gäller
            ett EG-medlemskap är egentligen föga trovärdig, eftersom den vardagliga
            politiken sätter sina tydliga spår i form av eftergifter åt höger.
          </note>
          <note>
            Socialdemokratin har alltså handskats vårdslöst med arbetarrörelsens
            traditioner.
          </note>
          <note>
            Var finns viljan att åstadkomma ett solidariskt och rättvist
            samhälle? Var finns alltså den viljan i praktisk handling? Håller
            inte SAP på att begå samma misstag med sin högeranpassning i politiken
            som när det gällt medbestämmandet i arbetslivet --
          </note>
          <note>
            dvs. odlas inte illusionen att man hand i hand med kapitalet
            skall genomföra ett välfärdssamhälle?
          </note>
          <note>
            Sedan tackar SAP för sig och proklamerar klasskamp.
          </note>
          <note>
            Innehåller inte socialdemokratins flört med högerpolitiken samma
            risk? När kapitalet har fått sitt av socialdemokratin tar man
            över. Kvar står arbetarrörelsen avklädd, sviken och förrådd.
          </note>
          <note>
            Vägen öppnas för verkligt extrema yttringar i form av grevar
            och fixare.
          </note>
          <note>
            För oss i vänsterpartiet är det en självklarhet att ett samhälle
            måste bygga på solidaritet, rättvisa och jämlikhet. Utan dessa
            byggklossar i samhällsbygget raseras grundvalen för produktionen
            av varor och tjänster samt av vård, omsorg och service, för ett
            samhälle med arbete åt alla och för den sociala välfärden. Bekämpandet
            av klassklyftorna är, och kommer att vara, vänsterns och arbetarrörelsens
            viktigaste arbetsuppgift.
          </note>
          <note>
            Utifrån detta resonemang är vi i vänsterpartiet synnerligen oroade
            över den sänkning av landets produktion som nu sker, med en kraftig
            stigande arbetslöshet som följd. I dag går över 100 000
          </note>
          <note>
            människor arbetslösa. Det är 40 000 fler än för ett år sedan.
            Vidare tilltar antalet varsel, speciellt inom tillverkningsindustrin.
            Den främsta orsaken till att vi har hamnat i detta läge är den
            superdevalvering som skedde 1982 -- infarten till den tredje vägen,
            som innebar att ett alltför lågt löneläge etablerades i vårt land.
          </note>
          <note>
            Fel signaler sändes, som det heter, ut till näringslivet. Det
            låga löneläget gjorde att investeringarna framför allt hamnade
            i traditionell sammansättningsindustri. Den tredje vägens politik
            innebar därigenom att en gammal, förlegad industristruktur byggdes
            fast. Förnyelsen uteblev.
          </note>
          <note>
            Den internationella konjunkturnedgången har i själva verket endast
            bidragit till att problemen alltför snabbt och plågsamt har kunnat
            lyftas fram i ljuset.
          </note>
          <note>
            Vi i vänsterpartiet är därför kritiska till regeringens betoning
            av detta med lönekostnadskonkurrens.
          </note>
          <note>
            Vad som behövs är ett starkt konkurrenskraftigt näringsliv baserat
            på gedigna kunskaper, en teknisk utveckling på hög nivå och en
            demokratisk arbetsorganisation.
          </note>
          <note>
            Vi i vänsterpartiet saknar en sådan medveten politik från regeringens
            sida. Här gäller det att återupprätta Sverige som en offensiv
            och framgångsrik industrination. Ny svensk teknik skall kunna
            gro i Sverige. Vi skall inte önska bort vårt kraftiga internationella
            beroende -- det kan vi inte göra. Men för den skull behöver vi
            inte anpassa oss slaviskt. I stället kan vi förhålla oss till
            detta på ett offensivt sätt.
          </note>
          <note>
            Generella gedigna och goda kunskaper hos alla i arbetslivet är
            därför en förutsättning för en ny näringspolitik. Att enbart utbilda
            arbetslösa eller att enbart förlita sig på företagens egen fortbildning
            innebär att vi inte klarar den uppgiften. En allomfattande vuxenutbildning
            i syfte att öka kunskaperna på humanismens och teknikens områden
            är alltså A och O när det gäller den framtida konkurrenskraften.
          </note>
          <note>
            Inte heller räcker det med att hoppas på att investeringar skall
            göras i Sverige genom att lagar ändras, i tron att andra skall
            just investera här. Det krävs ett demokratiskt politiskt tryck
            för att ny teknik och modernisering av svensk industri skall kunna
            komma till stånd.
          </note>
          <note>
            Det är oroande med signalerna från regeringen om att löntagarfonderna
            endast skall utgöra en pensionsfond som genom köp av aktier skall
            trygga någon form av avkastning. I så fall måste det vara slutpunkten
            för socialdemokratins visioner om en ekonomisk demokrati. Förslaget
            är, som sagt, fjärran från de tankar som Meidner förde fram under
            70-talet om hur man skulle investera och vilket inflytande man
            skulle ha över arbetet.
          </note>
          <note>
            Frågan är var det uthålliga investeringskapital finns, om vi
            nu skall ha någon industriell förnyelse i vårt land.
          </note>
          <note>
            Det tredje benet i en konkurrenskraftig näringspolitik är den
            demokratiska arbetsorganisationen. Det duger inte med dagens falska
            fikonspråk om medbestämmande och medarbetare. De arbetande känner
            ju att de har mycket litet att säga till om beträffande den egna
            arbetssituationen, arbetsmiljön och arbetets innehåll. Regeringen
            tiger i den frågan. Det blir bara utredningar. Men högeralliansen
            pekar på det kommande arbetslivsklimatet. De som ibland kallas
            medarbetare kan man inte lita på, för de skall ha karensdagar
            så fort det är fråga om sjukdom.
          </note>
          <note>
            Det skall vara ökade löneskillnader, och de som kallas medarbetare
            skall inte ha några fackliga rättigheter.
          </note>
          <note>
            Skall vi hävda en välfärdspolitik, krävs det hela folket engagemang
            och inflytande. Glöms detta bort, kan uppvaknandet bli smärtsamt.
            Det går inte att bara kalla på arbetskraft, för det kommer människor
            som har större behov, mål och ambitioner i sina liv. De vill inte
            bara vara en vara på marknaden. Demokratisk arbetsorganisation
            är jämte ny teknik nyckeln till samhällets produktivitet.
          </note>
          <note>
            En av de allra viktigaste fördelningspolitiska frågorna är naturligtvis
            frågan om arbete åt alla.
          </note>
          <note>
            Utan tvivel skedde en klar förändring i regeringens attityd hösten
            1990.
          </note>
          <note>
            Regeringens satsning för att motverka arbetslösheten anser vi
            i vänsterpartiet är alltför begränsad. Vi menar att det behövs
            ytterligare 4
          </note>
          <note>
            miljarder under det kommande budgetåret för att det skall vara
            möjligt att möta den öppna arbetslösheten. Varje arbetslös anser
            vi är ett nederlag för ett samhälle. Dessutom kan man befara att
            den kraftiga minskningen av industrins kapacitet leder till avsevärda
            problem, inte minst regionalt, även om konjunkturen vänder, det
            är nog tyvärr så, att Industriförbundet har rätt när man säger
            att de stora internationella svenska företagen ökar kapaciteten
            i sina anläggningar utomlands. Men här hemma ställer man så att
            säga in. Risken finns att det blir svåra regionala arbetslöshetsproblem
            -- om nu inte regeringens syfte är att avfolka vissa orter och
            regioner.
          </note>
          <note>
            Arbetslöshetspolitiken är en förtroendefråga. Villy
          </note>
          <note>
            Bergström, forskare inom arbetarrörelsen, ställer en helt avgörande
            fråga beträffande den nya arbetslöshetspolitiken från socialdemokraternas
            sida. Frågan ställs i en artikel som var införd i Dala-
          </note>
          <note>
            Demokraten häromveckan. Villy Bergström tar en liten kommun i
            Dalarna som exempel, nämligen
          </note>
          <note>
            Älvdalens kommun. Villy Bergström frågar: Hur kommer det bli
            i framtiden när det gäller den nya arbetsmarknadspolitiken och
            glesbygden? Hur kommer det att bli om låt oss säga ett år? Nu
            skall ju inga beredskapsarbeten användas, utan nu är det bara
            utbildning som gäller.
          </note>
          <note>
            Ja, nu är de 150 som är arbetslösa i utbildning, i första ledet.
            I andra ledet är det ''jobbarklubbar''
          </note>
          <note>
            som skall träda in. Men regeringen och Allan
          </note>
          <note>
            Larsson har sagt att man inte skall satsa på beredskapsarbeten.
            Så här står det i artikeln: ''I
          </note>
          <note>
            Älvdalen har man nu ungefär 25 procent av den volym beredskapsarbeten
            man hade för fyra år sedan, och då var det högkonjunktur! -- --
            --
          </note>
          <note>
            Vad är Larsson rädd för? Det är lätt att svara på:
          </note>
          <note>
            Kapitalets nya makt. Skulle regeringen massivt skapa jobb genom
            beredskapsarbeten, som tidigare, skulle det lättflyktiga kapitalet
            börja rinna ut ur valutareserven. Räntorna skulle tvingas upp
            och konjunkturerna försvagas än mer.
          </note>
          <note>
            Det är därför regeingens tjänstemän far till utlandet och säger
            andra saker än här hemma. Inför utländska kapitalplacerare framhåller
            man det begränsade i insatserna mot arbetslösheten här hemma.
            Det lugnar de nervösa kapitalplacerarna. -- -- --
          </note>
          <note>
            Endast genom att visa upp villighet att låta arbetslösheten stiga
            skapas numera förtroende på internationella kapitalmarknader.
            Regeringen kan inget göra åt det. Det blir tvetungat tal, ett
            för oss här hemma, ett för kapitalmarknadernas folk på de internationella
            arenorna.''
          </note>
          <note>
            Detta säger alltså Villy Bergström, och det är alldeles riktigt.
          </note>
          <note>
            Sedan frågar Villy Bergström: ''Men hur går det med den tredje
            försvarslinjen i Älvdalen?''
          </note>
          <note>
            Sedan säger han: ''När skogsarbetaren med valkiga nävar, utan
            större vana att skriva och ovillig att lägga ut texten i självuppskattning,
            står där utan jobb, då finns inget beredskapsarbete åt honom.
          </note>
          <note>
            Skall han lämnas därhän, åt marknadskrafterna och stämplingen
            på förmedlingen?''
          </note>
          <note>
            Det är egentligen huvudfrågan när det gäller den nya arbetslöshetspolitiken.
            Är det så, att inte ens regeringen kan tala klarspråk och erkänna
            detta faktum och försöka mobilisera sig mot detta? Är man alltså
            med i klappjakten på de arbetslösa och facket, som skall lära
            sig att veta hut tills lönerna har kommit ned tillräckligt, så
            att det går att förstärka konkurrenskraften? Det är en avgörande
            fråga som socialdemokraterna har att svara på. Är man alltså med
            i den här klappjakten?
          </note>
          <note>
            Regeringens åtstramning av den kommunala ekonomin är ett annat
            allvarligt hot mot den generella välfärdspolitiken och mot sysselsättningen.
            I stället krävs det, och det är ett krav som vi har framställt,
            ett ekonomiskt stödpaket till kommunerna. Det gäller att satsa
            på service, utbildning, vård och omsorg, som under kommunernas
            fögderi är ryggraden i samhället.
          </note>
          <note>
            Dessa behövs för att produktionen av varor och tjänster skall
            kunna fungera.
          </note>
          <note>
            I likhet med Anne Wibble har också jag noterat den uppstramning
            och uppskärpning som har varit i utskottet när det gäller den
            offentliga sektorn. Det är bra, och det är väl den enda vändpunkten
            såvitt jag förstår. Jag hoppas att botten är nådd och att det
            hädanefter går åt rätt håll.
          </note>
          <note>
            Och så har vi detta med inflationen och
          </note>
          <note>
            Rehnbergavtalen. Vi i vänsterpartiet anser att man i Rehnbergkommissionens
            avtal utgår från felaktiga premisser. Huvudorsaken till inflationen
            är inte de breda arbetargruppernas löneökningar utan vinstmaximeringarna,
            monopolprissättningen, skatter, pålagor och tilltagande löneklyftor.
          </note>
          <note>
            Rehnbergavtalen innebär, som jag tidigare har sagt, en inskränkning
            i förhandlingsrätten. Det är de arbetandes löneökningar som man
            är ute efter.
          </note>
          <note>
            De lokala fackens verksamhet skall begränsas. Vi tror dock inte
            på denna metod att hävda detta med arbete åt alla. I stället blir
            det bara nya inlåsningseffekter med den typen av politik.
          </note>
          <note>
            Det blir alltså obalans mellan parterna lokalt. De lokala fackföreningarna
            bakbinds i två år.
          </note>
          <note>
            Aktiviteten minskar för deras del.
          </note>
          <note>
            Det här öppnar vägen för SAFs strategi beträffande lokala förhandlingar.
            I verkligheten har regeringen genom Rehnbergavtalen gett högeralliansen
            en fin startsträcka. Man vill inte ha ingrepp i förhandlingsrätten
            -- men väl större lönespridning, lägre företagsbeskattning etc.
            Grundbulten för möjligheterna att genomföra en sådan politik är
            försvagade lokala fackföreningar.
          </note>
          <note>
            Med inslag av kraftig prispress och en mera rättvis skattepolitik
            kan inflationen på längre sikt hållas tillbaka. Dessutom tilltror
            vi vänsterpartiet de fackliga organisationerna förmågan att ta
            sitt ansvar för lönebildningen.
          </note>
          <note>
            Herr talman! Nu har jag kommit till avsnittet om folkpartiets
            hämnd. Framför allt gäller det Anne
          </note>
          <note>
            Wibble, som tillsammans med socialdemokratin har genomfört en
            skatteomläggning och som har mycket svårt att smälta att socialdemokraterna
            har accepterat en differentierad moms på maten.
          </note>
          <note>
            Och, Gunnar Björk, det är inte fyra utan fem partier som inser
            hur besvärlig turistmomsen är och att det är ganska vansinnigt
            att på detta sätt belasta en näring. Som vanligt i frågor av det
            här slaget handlar det, när man skall försöka göra politik av
            det hela, inte om faktisk politik.
          </note>
          <note>
            När det gäller det moment där jag hade förväntat mig ett konkret
            förslag som var väl värt att överväga och som kanske kunde yrkas
            bifall till --
          </note>
          <note>
            det gäller mom. 8 i dagens betänkande -- teg Anne
          </note>
          <note>
            Wibble, som ändå är förslagsställare.
          </note>
          <note>
            Men väl under mom. 12 kommer det en beställning.
          </note>
          <note>
            Det gäller då en socialdemokratisk motion om allmänna farhågor.
            Naturligtvis fick den socialdemokratiske motionären inte skriva
            vad som var önskvärt. I stället måste det bli allmänna funderingar
            om vad som behöver göras. Men det är i varje fall fråga om en
            viljeinriktning.
          </note>
          <note>
            Jag väntar på en precisering av den här beställningen. Vad kan
            det röra sig om? Vilken omfattning är det fråga om? Hur är det
            med finansieringen? Skall man spara något, och i så fall vad?
            Vilken del av turistnäringen är det egentligen fråga om? Handlar
            det bara om hotellen? Eller är det kollektivtrafiken som är den
            helt avgörande frågan för turismen i glesbygden? Hur är det med
            det som Ingegerd Troedsson talar om i sin motion?
          </note>
          <note>
            Vad är det alltså fråga om?
          </note>
          <note>
            Så här i efterhand, alltså efter att ha läst reservationen i
            fråga, vore det intressant att få veta vad innehållet egentligen
            är. Är det fråga om en helt allmän beställning som man inte vet
            ett enda dugg om? I så fall vill jag påminna om vår hållning.
          </note>
          <note>
            Den är ju känd sedan tidigare. Kanske kan man ändå fortfarande
            hysa hopp om ett svar. Jag har, som sagt, avgett ett särskilt
            yttrande, av vilket framgår att vi, så länge det inte föreligger
            några konkreta förslag, faktiskt vidhåller vår uppfattning.
          </note>
          <note>
            Med detta, herr talman, vill jag säga att vi i vänsterpartiet
            står bakom de reservationer som jag har undertecknat. I övrigt
            yrkar jag, med tanke på omröstningen, bifall till reservationerna
            2, 5 och 16.
          </note>
          <note type="speaker">
            Anf. 5 ANNE WIBBLE (fp) replik:
          </note>
          <note>
            Herr talman! Eftersom Lars-Ove Hagberg påstod att vi inte har
            sagt någonting, vill jag ändå för undvikande av missförstånd be
            honom att läsa vår reservation, mom. 8. Där skriver vi om vad
            vi anser om mervärdeskattens utformning. Vi framhåller att vi
            vill ha en generell moms. Den sänkning som vi förespråkar skall
            gälla alla varor och tjänster samtidigt. Detta står att läsa på
            s. 140 i betänkandet. Var så god och läs!
          </note>
          <note type="speaker">
            Anf. 6 GUNNAR BJÖRK (c) replik:
          </note>
          <note>
            Herr talman! Lars-Ove Hagberg diskuterade centerns fördelningspolitik,
            och sedan ville han inte riktigt ta ställning i turistmomsfrågan.
            Hur skulle det vara om Lars-Ove Hagberg någon gång tänkte på arbetarna
            i Borlänge när det gäller turismen.
          </note>
          <note>
            Fortfarande har nästan vart fjärde LO-hushåll inte tillgång till
            ett fritidshus, eller också har de inte haft minst en semestervecka.
            Varför unnar inte Lars-
          </note>
          <note>
            Ove Hagberg arbetarna i Borlänge att åka upp till
          </note>
          <note>
            Sälen en helg till ett någon krona lägre pris? Det skulle vara
            bra om ni också någon gång tänkte på arbetarna som ni talar för.
            Det finns faktiskt i detta fall mer av fördelningspolitik bland
            reservanterna än bland kommunisterna.
          </note>
          <note type="speaker">
            Anf. 7 LARS-OVE HAGBERG (v) replik:
          </note>
          <note>
            Herr talman! Till Anne Wibble vill jag säga att jag efterlyste
            ett konkret förslag som kan samla en majoritet på den ifrågavarande
            punkten. Jag kan bara konstatera att högeralliansen allmänt vill
            sänka momsen. Där ingår då frågor som berör turismen. Det har
            jag noterat redan tidigare. Jag inbillade mig att något av det
            som står i motionen
          </note>
          <note>
            Fi40 -- där Ingegerd Troedssons namn står först --
          </note>
          <note>
            skulle ha föranlett ett förslag. Det var min utgångspunkt. Jag
            konstaterar bara att det inte förhåller sig så beträffande den
            punkten.
          </note>
          <note>
            På en annan och senare punkt finns det dock en allmän beställning,
            och när det gäller den frågade jag Anne Wibble vad det handlar
            om. Rör det sig om det resterande beträffande hotell- och restaurangbranschen,
            kollektivtrafiken, liftar eller vad handlar egentligen turistmomsen
            om?
          </note>
          <note>
            Till Gunnar Björk vill jag säga att det är fråga om just de utgångspunkter
            som han talar om. De ligger till grund för vår ömsinta hållning
            till turistnäringen, framför allt när det gäller glesbygden. Vi
            har pekat på att vi kan tänka oss bl.a. åtgärder som är regionalpolitiskt
            betingade.
          </note>
          <note>
            Vi tror att det är mycket nyttigt både för låginkomsttagarna
            och för landets ekonomi att det förs en annan turistpolitik.
          </note>
          <note>
            För övrigt är det väl så, att Gunnar Björk skäms litet grand.
            I ena stunden är centern ett oerhört militant fördelningspolitiskt
            parti. Det kan t.o.m.
          </note>
          <note>
            hända att vi som driver frågorna på det här området varje dag
            nästan känner oss litet överkörda av centern. I den andra stunden
            skriver man ihop sig med högeralliansen, och den har ju inte gjort
            sig känd för någon mer utpräglad fördelningspolitik.
          </note>
          <note type="speaker">
            Anf. 8 ANNE WIBBLE (fp) replik:
          </note>
          <note>
            Herr talman! Det är mycket enkelt att förklara varför inte reservationen,
            som är villkorad till tidigare beslut om turistnäringen, är mera
            precis.
          </note>
          <note>
            Vi räknar nämligen med att kunna genomföra det här, och då måste
            man ha litet mera på fötterna.
          </note>
          <note>
            Man måste veta vad saker och ting kostar, och man måste känna
            till vilka avgränsningar som finns. Jag tycker att det viktiga
            är att kunna konstatera att
          </note>
          <note>
            Lars-Ove Hagberg trots alla vackra ord om turistnäringen inte
            är beredd att medverka till att bilda en majoritet i kammaren
            bara därför att han vill ha en preciserad utformning. Från hans
            utgångspunkt borde det väl vara bättre att få ett tillkännagivande
            på det här sättet, med begäran om ett förslag om en sänkning av
            mervärdeskatten på turistnäringen, än att inte få någonting.
          </note>
          <note>
            Jag vill gärna säga att Lars-Ove Hagberg är välkommen att ansluta
            sig till den villkorade reservationen under mom. 12.
          </note>
          <note type="speaker">
            Anf. 9 GUNNAR BJÖRK (c) replik:
          </note>
          <note>
            Herr talman! Vi i centern är helt på det klara med vad vi tycker
            beträffande fördelningspolitiken. I
          </note>
          <note>
            varje fall har vi gett upp tanken på att få något ordentligt
            stöd av socialdemokraterna på den här punkten.
          </note>
          <note>
            Lars-Ove Hagberg sade att han har en ömsint inställning till
            de här frågorna. Jag tycker att han bör tänka på personer med
            lägre inkomst, personer som inte har råd att idka turism inom
            landet.
          </note>
          <note>
            Dessutom tycker jag att han bör tänka på de delar av sitt hemlän
            som är så beroende av just en sänkning av turistmomsen. Om han
            inte vill svika de ifrågavarande grupperna, vore det naturligt
            att stödja reservationen.
          </note>
          <note type="speaker">
            Anf. 10 LARS-OVE HAGBERG (v) replik:
          </note>
          <note>
            Herr talman! Jag frågade Anne Wibble om vad turistmomsen handlar
            om. Gäller det kollektivtrafiken? Jag skulle gärna vilja veta
            något om tyngdpunkten, eftersom turistmomsen inte är något entydigt
            begrepp. Var det bara den lilla delen som avser hotellen eller
            någon enstaka skidlift?
          </note>
          <note>
            Den tunga posten i det här sammanhanget är egentligen transporterna.
            Här har vi faktiskt prioriterat i årets budget och föreslagit
            ett borttagande -- även av andra skäl. Vi har också prioriterat
            en minskning av kostnaderna för boendet. När vi inte har sett
            något konkret förslag har vi inte haft någon direkt anledning
            att ''hoppa på'' en allmän beställning rakt upp och ned. Men vi
            är inte alltid alldeles omöjliga. Finns det konkreta och bra förslag
            är vi inte ovilliga att diskutera dem.
          </note>
          <note>
            Till Gunnar Björk vill jag säga att det är låginkomsttagarna
            som drabbas av en ökning av skatten vid den här typen av skatteomläggning.
          </note>
          <note>
            Därför hävdar vi att turistnäringen bör underlättas, framför
            allt regionalt. Eftersom jag själv kommer från ett utpräglat turistlän,
            ser jag ju vilka fantastiskt negativa följder det blir, då man
            belastar turistnäringen och framför allt de samhällsgrupper som
            borde kunna komma i åtnjutande av turismen även i vårt land.
          </note>
          <note type="speaker">
            Anf. 11 CARL FRICK (mp):
          </note>
          <note>
            Herr talman! ''Hur kommer det sig att vatten, som är så nyttigt
            att liv vore omöjligt det förutan, har ett så lågt pris -- medan
            diamanter, som är ganska onödiga, har ett så högt pris?'' Dessa
            tänkvärda ord sades en gång av Adam Smith. Det kunde man undra
            på den tiden, men vi har all anledning att begrunda denna fråga
            även i dag.
          </note>
          <note>
            Finansdebatter har en tendens att bara beröra det akuta tillståndet
            i landets ekonomi, kanske med ett perspektiv på det närmaste året.
            Runt om i världen smyger sig ju kunskapen fram att ekonomi i allra
            högsta grad är förbundet med ekologi och förhållandena i de ekologiska
            systemen. Under de tre år som miljöpartiet har verkat i riksdagen
            har detta varit ett huvudtema i allt det som vi har skrivit och
            sagt om ekonomi. Det går inte att föra en seriös debatt om ekonomi
            om man bortser från de ekologiska förhållandena och skeendena.
          </note>
          <note>
            För att förstå vad det är fråga om fordras en kort analys av
            det moderna industrisamhället och de där rådande drivkrafterna.
            Industrisamhället är i allt väsentligt ett linjärt produktionssystem
            med en nära nog rak väg, där råvaror går från olje-, koloch gasfält
            och gruva via varutillverkning till soptipp. Under vägen produceras
            avfall i varierande och stigande omfattning, avfall som avges
            till luft, vatten och mark, avfall som förgiftar och förkväver
            de biologiska produktionssystemen i allt större omfattning, förgiftade
            system som producerar mindre och mindre, trots att jordens befolkning
            nu ökar med närmare 100 milj. om året, tolv Sverige om året.
          </note>
          <note>
            Den ekonomiska politiken i industrivärlden går i allt väsentligt
            ut på att så snabbt som möjligt förpassa råvaror från sitt ursprung
            till sophögen. Ju fortare det går, dess bättre är det ekonomiska
            utfallet. Ju fortare det går dess snabbare stiger bruttonationalprodukten,
            som är ett mått på den penningomsättning som man kan mäta.
          </note>
          <note>
            Litet rått kan man säga att den ekonomiska politiken går ut på
            att förbruka så mycket råvaror som möjligt på kortaste tänkbara
            tid. Politiken går då samtidigt ut på att tillverka så mycket
            avfall som möjligt och orsaka så mycket förstörelse som möjligt
            beroende på att de negativa sidorna av råvaruförbrukningen antingen
            räknas som ett plus i bruttonationalprodukten eller helt negligeras.
          </note>
          <note>
            Det finns ett begynnande uppvaknande och en insikt om att vi
            nu måste ha avgifter och skatter som tar hänsyn till tillväxtens
            skadeverkningar.
          </note>
          <note>
            Miljöavgiftsutredningen (MIA) hade den uppgiften. Så t.ex. införde
            man förtjänstfullt en koldioxidskatt. Den var visserligen låg
            och otillräcklig, men ändå. Man vägrade emellertid att införa
            den på elkraftsproduktionen, eftersom detta skulle leda till högre
            pris på elkraft. Det skulle industrin inte klara, menar man. Vilket
            hyckleri att inte använda sig av de instrument som man säger sig
            vilja använda. Industrins energikostnader är ju ändå skyddade
            av 1,7-procentsregeln som innebär att industrin i praktiken är
            befriad från all energiskatt som överstiger 1,7 % av varornas
            försäljningsvärde. Miljöpartiet har föreslagit att vi skall höja
            energikostnaderna för att åstadkomma effektivisering och få fram
            inhemska förnybara energislag och samtidigt som kompensation sänka
            arbetsgivaravgifterna. Vi vill på olika sätt stärka marknadsekonomin
            och få den att fungera bättre.
          </note>
          <note>
            Det är märkligt att det i en marknadsekonomi finns så många människor
            som motarbetar en väl fungerande marknadsekonomi.
          </note>
          <note>
            All tillgänglig klokskap inser nu att vi inte kan arbeta med
            detta linjära produktionssystem längre.
          </note>
          <note>
            Vi måste komma in i ett kretsloppstänkande.
          </note>
          <note>
            Miljöpartiet har motionerat om detta i åratal.
          </note>
          <note>
            Naturskyddsföreningen predikar det ständigt på ett mycket förtjänstfullt
            sätt.
          </note>
          <note>
            Vi måste se till att återanvända och återbruka om vi skall minska
            förgiftningen. Inget av det som vi tar upp ur jordens inre försvinner
            ju utan allt sprider sig. Det är bara inom den fasansfulla kärnkraftstekniken
            som delar av materien omvandlas till energi, varav två tredjedelar
            går förlorade.
          </note>
          <note>
            Förra veckans miljödebatt handlade i hög grad om kretsloppstanken,
            i varje fall ordmässigt. När det kom till konkreta förslag att
            förverkliga tanken slog riksdagen nämligen bak ut och sade nej.
          </note>
          <note>
            Ett exempel på felinriktad politik är att momsbelägga kollektivtrafiken.
            Det skedde trots att beslutsfattarna, socialdemokraterna och folkpartisterna,
            visste att det skulle leda till ökat bilåkande. Detta sker i en
            tid då vi alla vet att koldioxidutsläpp och växthuseffekt är ett
            av våra allra största miljö- och framtidshot.
          </note>
          <note>
            Här ser vi hur ledande politiker, som dessutom aspirerar på att
            bli ministrar efter den 15
          </note>
          <note>
            september, medvetet och iskallt saboterar miljö och framtid.
            Jag vill hävda att moms på kollektivtrafik är det i särklass mest
            miljöfientliga beslutet som har fattats i riksdagen under denna
            mandatperiod.
          </note>
          <note>
            Efter sådana bravader går det inte an att med någon trovärdighet
            i behåll påstå att man bryr sig om de ekologiska förhållandena
            och att man är villig att ta ett framtidsansvar.
          </note>
          <note>
            En av miljöpartiets huvudlinjer i politiken är att minska den
            materiella förbrukningen, dvs. det materiella slöseriet. Denna
            minskning kallar utskottet en sänkning av levnadsstandarden. Jag
            tycker att det är ett fantastiskt påstående. Menar utskottet verkligen
            att minskad bensin- och oljeförbrukning, minskad förbrukning av
            uran och minskad förbrukning av metaller innebär en sänkning av
            levnadsstandarden? Då måste utskottet rimligen mena att det motsatta
            förhållandet gäller, dvs. att ökad förbrukning av fossila bränslen
            och av uran innebär en höjning av levnadsstandarden. Då måste
            ökade utsläpp av miljöstörande ämnen av alla slag innebära en
            höjning av levnadsstandarden. Då måste det vara bra för levnadsstandarden
            att luft, vatten och mark förgiftas. Då måste det vara bra med
            rester av kemiska bekämpningsmedel i mat och vatten.
          </note>
          <note>
            Enligt utskottet är det uppenbarligen på det sättet att vi får
            det bättre ju mer vi förbrukar och ju mer vi smutsar ner. Jag
            förmodar att utskottet gärna ser att våra vänner i den fattiga
            delen av världen uppskattar oss och tackar oss för våra ansträngningar
            att höja vår levnadsstandard genom att öka förtunningen av ozonskiktet
            och genom att släppa ut mer fossilt kol i luften, så att klimatet
            ändras och översvämningar främjas. Tacksamhet borde vara ett sätt
            för dem att visa sin solidaritet med oss.
          </note>
          <note>
            Utskottets tankar är för mig hårresande, cyniska och otidsenliga.
            Eftersom jag vet att flera av ledamöterna i grunden har en syn
            på förhållandena som ligger nära den syn som vi i miljöpartiet
            har, är det märkligt att det 1991 inte skall kunna gå att få ett
            miljöinriktat och ansvarsfullt betänkande från finansutskottet.
            Jag tycker att det är beklagligt.
          </note>
          <note>
            Herr talman! Vi har även akuta problem i vår ekonomi. Budgetunderskottet
            rasar i botten, och man förutspår nu ett minus på 25--35 miljarder,
            en ofattbart stor summa. Underskottet måste täckas, och det finns
            egentligen bara tre metoder att klara detta, genom att minska
            utgifterna, genom att öka inkomsterna eller genom att låna.
          </note>
          <note>
            Skattesänkningar kan det knappast bli tal om, eftersom det då
            bara blir värre. Och då ökar underskotten. Jag tycker att det
            är något att tänka på för alla skattesänkarpopulister allt från
            Carl
          </note>
          <note>
            Bildt, greve Wachtmeister, Nya välfärden och många andra som
            vill göra sitt bästa för att slå sönder samhällsekonomin.
          </note>
          <note>
            En delförklaring till budgetunderskottet är de höga räntebetalningarna
            för det enorma budgetunderskott som de borgerliga regeringsåren
            medförde.
          </note>
          <note>
            Kortsiktigt måste vi arbeta efter alla tre metoderna.
          </note>
          <note>
            Att sänka utgifterna är oftast mycket svårt, eftersom minskningarna
            enligt vår mening inte får leda till sociala snedfördelningar.
            Att öka skattekvoten, dvs. att öka statens inkomster, är inte
            lätt det heller, eftersom vi har en mycket hög skattekvot i Sverige.
            Vi menar dock att vi kan acceptera en mindre ökning för att därigenom
            kunna finansiera den nödvändiga omställningen till ett mindre
            slösande och förgiftande samhälle och för att kunna tillföra medel
            för att bygga ut spårburen kollektivtrafik och för att hjälpa
            till att miljöanpassa industrin.
          </note>
          <note>
            Sänkta kostnader kan uppnås genom att delar av transfereringarna
            görs om så att de som har högre inkomster inte får ut lika stor
            del av inkomstbortfallet som de som har lägre lön. Vi måste se
            till att i första hand skydda vård och omsorg. Vi kan inte acceptera
            moderaternas och folkpartiets sätt att spara. Det går ut på att
            ytterligare försämra sjukförsäkringen för dem som har lägre löner.
            För mig är det ett förslag av ganska tidstypiskt nyliberalt slag.
          </note>
          <note>
            Att låna till konsumtion innebär att vi skjuter på betalningen
            till framtiden och kommande generationer. Precis så sker nu med
            de gamla borgerliga budgetunderskotten. Stora budgetunderskott
            leder till att lånetrycket på den svenska marknaden ökar, vilket
            innebär stigande räntor. Höga räntor driver boendekostnaderna
            i höjden, vilket i sin tur driver upp kraven på högre lön. Vi
            är inne i en ond cirkel. Och miljöinvesteringarna kan komma att
            ta stryk. Det fordras alltså ett nytänkande. Vi är nu inne i en
            lågkonjunktur som i många stycken är förorsakad av en gammal inflationsdrivande
            politik, som har drivit upp företagsvinster, kostnader, konsumtion
            och löner till nivåer som gör att goda svenska varor inte är konkurrenskraftiga
            längre. Detta är väl bekant, och få säger emot det.
          </note>
          <note>
            Vad kan vi då göra åt vår situation och samtidigt se till att
            vi kan lösa delar av våra akuta ekologiska problem? Det måste
            nämligen vara vår uppgift att lösa den dubbla problematiken --
            ekologisk och ekonomisk kris.
          </note>
          <note>
            Inte nog med att vi har ett ökande budgetunderskott. Vi har också
            ett ökande bytesbalansunderskott. Det betyder att vi köper för
            mer pengar utomlands än vi säljer. Vi får med andra ord låna till
            vår konsumtion också. Vi skaffar oss nu såväl en ökande utlandsskuld
            som en inhemsk skuld, samtidigt som vi idogt arbetar för att förstöra
            vår miljö och våra livsbetingelser. Vi skuldsätter oss till kommande
            generationer. Det är i längden ohållbart. En minskning av den
            materiella förbrukningen, som vi har talat om, kan ske genom att
            vi sänker hastigheterna på våra vägar, genom att vi gör transporter
            på räls ekonomiskt mer attraktiva, genom att vi slopar momsen
            på kollektivtrafiken, genom att vi höjer koldioxidskatten och
            genom att vi sänker subventionsgraden för den eltunga industrin.
          </note>
          <note>
            Detta blir starka incitament till att minska energianvändningen
            genom effektivisering och hushållning. Alternativa inhemska energislag
            får ökad chans. Importen av fossila bränslen minskar, och bytesbalansen
            förbättras. Vi behöver inte låna så mycket, och miljöbelastningen
            minskar totalt.
          </note>
          <note>
            Kostnaderna för industrin kan vi sänka genom att sänka arbetsgivaravgifterna
            på sätt som vi har redovisat i våra motioner. Därmed ökar konkurrenskraften
            genom att de totala lönekostnaderna sjunker. Vi kan öka exporten
            igen, och bytesbalanssituationen förbättras också.
          </note>
          <note>
            Åtgärderna sänker också kostnaderna för staten, kommunerna och
            landstingen och innebär därför också att budgetunderskottet kan
            minskas.
          </note>
          <note>
            En stor del av betalningen sker genom att hushållen får betala
            mer för sin energianvändning. I
          </note>
          <note>
            genomsnitt ökar inte hushållens köpkraft med den av oss föreslagna
            politiken. Vi får en omfördelning av produktion till export och
            en omfördelning av kostnader som sänker budgetunderskottet. Vi
            måste inte låna för att klara det, och räntorna pressas inte i
            höjden. Och det kan då bli billigare att bo, i varje fall inte
            dyrare.
          </note>
          <note>
            Att räkna ut hur kostnaderna omfördelas är hart när omöjligt.
            De som slösar med energi är de som får betala notan.
          </note>
          <note>
            I glesbygd är man speciellt beroende av vägtransporter. Därför
            vill vi införa ett kontantbidrag för att kompensera för fördyrande
            transporter. Däremot är vi inte villiga att sänka priset på drivmedel.
            Vi måste bibehålla alla tänkbara incitament till att hushålla
            med energi.
          </note>
          <note>
            Av samma skäl vill vi att gynnandet av de personer som har företagsbilar
            skall avlägsnas snarast. Det är ett oskick att en växande grupp
            människor skall särbehandlas så att de slösar med energi på skattebetalarnas,
            miljöns och framtidens bekostnad.
          </note>
          <note>
            Matmomsfrågan har varit synnerligen aktuell. Vi har arbetat med
            den så länge vi har funnits i den politiska verkligheten. Och
            det är glädjande att det nu finns möjlighet att äntligen kunna
            sänka den.
          </note>
          <note>
            Vi tycker också att man borde kunna komma överens om att sänka
            turistmomsen till den nivå som den hade tidigare.
          </note>
          <note>
            Kollektivtrafikmomsen måste helt enkelt tas bort om vi skall
            kunna komma bort från det resursslösande bilåkandet, eller åtminstone
            minska det kraftigt.
          </note>
          <note>
            Vi är inte så förmätna att vi tror att våra förslag i ett enda
            slag löser de stora ekonomiska och ekologiska problem som vi står
            inför. Vi ser dem som steg på vägen.
          </note>
          <note>
            Det är mer förvånande att finansutskottet inte stakar ut några
            sätt som kan bidra till att klara våra samlade problem. Finansutskottet
            är fast i ett gammalt förlegat tillväxttänkande som leder till
            miljöförstöring och till en katastrofal ekonomisk utveckling med
            ökad skuldsättning. Regeringen är i allt väsentligt inne på samma
            linje som utskottet.
          </note>
          <note>
            Hur kan det komma sig att varken regeringen eller utskottet på
            allvar intresserar sig för att ta itu med vår dubbla skuldsättning,
            att klara både ekonomisk och ekologisk kris. När kommer regeringen
            att ta sig an problemen? När kommer tänkbara kommande regeringsbildare
            att ta itu med problemen på ett socialt acceptabelt sätt?
          </note>
          <note>
            Vid sidan av den ekonomiska och den ekologiska krisen har vi
            den ökade arbetslösheten. Vi anger tre olika vägar förutom dem
            som regeringen har anvisat för att komma till rätta med den problematiken:
          </note>
          <note>
            * sänkt normarbetstid,
          </note>
          <note>
            * sänkta arbetsgivaravgifter och
          </note>
          <note>
            * investeringar i miljöanpassad spårburen trafik.
          </note>
          <note>
            En aktiv arbetsmarknadspolitik är en viktig del av den svenska
            modellen, och den får vi inte överge.
          </note>
          <note>
            Vi kan inte acceptera den syn som professor Anders
          </note>
          <note>
            Åslund, öststatsexperten, ger uttryck för, när han i
          </note>
          <note>
            DN säger sig längta efter tvåtredjedelssamhället.
          </note>
          <note>
            Han och många på politikens högerkant hävdar att
          </note>
          <note>
            Sverige har en kommandoekonomi som liknar den i de forna kommunistiska
            staterna i Östeuropa.
          </note>
          <note>
            Man för inte politiken framåt med så våldsamma och onyanserade
            överdrifter och djupt osanna påståenden. De som betraktar skatt
            som stöld avvisar vi också på samma sätt som vi avvisar moderaternas
            syn när de i ett förslag till nytt partiprogram säger: ''Varje
            ingrepp i medborgarnas liv, varje reglering, varje skatt försvårar
            och dödar livsprojekt.''
          </note>
          <note>
            Vi ser här hur ett ledande parti avsäger sig varje form av solidaritet
            med dem som lever nu och med kommande generationer. Varje form
            av miljö- och socialpolitik kastas på skrothögen. Där röjs ingen
            ödmjukhet inför världens problem. Det är den sanna egoismens talesmän
            som vi hör.
          </note>
          <note>
            De krafter, som står bakom den moderata partiledningen och vars
            tänkande har krypit in under skinnet på folkpartister, är ett
            antal industrioch kapitalägare, som föraktar den svenska modellen
            med samförstånd och generell välfärdspolitik. Dessa krafter har
            tvingat fram slopande av valutaregleringen och ett språngartat
            närmande till EG. Det är samma krafter som betraktar politik som
            ett sätt att fragmentisera företags verksamheter.
          </note>
          <note>
            EG är som institution djupt odemokratisk med sin topp- och centralstyrning
            till kommissionen och ministerrådet i Bryssel. Det är helt klart
            att enskilda små länder inte kommer att kunna göra sin röst hörd
            och kunna påverka politiken i det nya maktcentrat i Bryssel. Det
            är inte heller meningen, då det skulle störa de mäktigas spel
            med vår framtid. Från början var EG bara en ekonomisk union för
            att främja de västra delarna av Europa så att de kunde hävda sig
            tekniskt och ekonomiskt mot resten av världen. Ett starkt Västeuropa
            med hög ekonomisk tillväxt och ständigt ökande materiell förbrukning
            visade sig behöva starka centralstyrande organ för att kunna tvinga
            igenom beslut inom områdets alla delar. Därför behövs det enligt
            strategerna en domstol, en centralbank, en valuta, en polismakt
            och en militärmakt. Det är
          </note>
          <note>
            ''Den europeiska fästningen''.
          </note>
          <note>
            Utvecklinen i Västeuropa står i bjärt kontrast till utvecklingen
            i Europas östliga delar. Där bryter man nu under svår vånda ner
            centrala hårt styrande byråkratiska system, medan man i de västliga
            delarna går i precis motsatt riktning. Vi ser en mycket märklig
            process, som kommer att mycket negativt påverka våra möjligheter
            att föra en något så när självständig ekonomisk politik. Den svenska
            kronan kommer att försvinna som mynt i en tid när många östländer
            nu vill komma bort från rubeln och få egna nationella valutor.
          </note>
          <note>
            Det stora problemet med EG vid sidan av odemokratin är den ekonomiska
            politik för mycket snabb ekonomiskt tillväxt som man har. Enligt
          </note>
          <note>
            Checcinirapporten kan man räkna med en tillväxt på mellan 4 och
            7 % per år. Detta leder enligt interna EG-rapporter till mycket
            svåra miljöstörningar beroende på den snabbt ökande vägtrafiken
            och de stora utsläppen av kväveoxider, svaveloxider och koldioxider
            och mycket, mycket annat.
          </note>
          <note>
            Detta vill de stora partierna och KDS nu föra
          </note>
          <note>
            Sverige in i med jättefart utan att på något sätt fråga svenska
            folket. En folkomröstning efter en intensiv studieperiod är det
            enda rimliga. Det är symptomatiskt att utskottet avslår krav på
            anslag till EG-kritisk information. Tysta och okunniga vill utskottet
            uppenbarligen att svenskarna skall gå in i
          </note>
          <note>
            EG och avsäga sig sitt långa självbestämmande och sin långa parlamentariska
            tradition, som började på
          </note>
          <note>
            1400-talet. Ställningstagandet är dåligt.
          </note>
          <note>
            Härligheten håller på att försvinna mitt framför våra ögon, medan
            vi badar i ljuset av reklambetalda
          </note>
          <note>
            TV-kanaler. Antalet försvinnande och hotade arter ökar. Skogar
            dör. Våtmarker dikas ut och hav och luft förgiftas.
          </note>
          <note>
            Att gemensamma satsningar, som innebär att vi som privatpersoner
            kollektivt avstår från omedelbar konsumtionstillfredsställelse,
            betraktas som frihetsinskränkningar och hot mot valfriheten är
            logiskt i ett rent konsumistiskt perspektiv. Vissa maktfigurer
            kan och vill inte se att kollektiva demokratiskt beslutade lösningar
            innebär en stor samlad frihet: Frihet från oro. Frihet att utbilda
            sig.
          </note>
          <note>
            Frihet att kunna vara sjuk utan att behöva oroa sig för bostad.
            Frihet att kunna andas frisk luft, dricka rent vatten och slippa
            äta medvetet förgiftad mat.
          </note>
          <note>
            Frihet att kunna njuta av kultur utan att vara rik eller bo i
            stora städer. Frihet att få barn som kan leva friska och utvecklas
            utan skador redan från fosterstadiet. Frihet att få leva i en
            fredlig värld.
          </note>
          <note>
            Den konsumistiska friheten är mycket begränsad.
          </note>
          <note>
            De fyra EG-friheterna har tre ekonomiska delar och bara en mänsklig,
            nämligen fria kapitalrörelser, fri rörlighet för varor och tjänster
            och sist frihet för människor att röra sig inom EGs gränser. De
            utanför göre sig inte besvär. Kulturell, social och ekologisk
            frihet nämns inte. De kan inte prissättas och mätas i BNP-termer.
            Därför finns de inte med.
          </note>
          <note>
            Det rör sig om en västeuropeisk egoism, inte om internationalism
            och internationell solidaritet. För mig är kampen för härligheten
            och demokratin avgörande för framtiden. Jag är glad över att få
            verka i ett nyskapande parti, som sätter härlighetens och demokratins
            fortbestånd och utveckling i första rummet.
          </note>
          <note>
            Vi som har haft turen och förmånen att få leva i demokratier
            med yttranderätt och yttrandemöjligheter som individer måste hålla
            emot den avdemokratisering inom murar som EG
          </note>
          <note>
            innebär. Vi måste visa våra medmänniskor i öster att vi tycker
            att vi har något värdefullt att erbjuda världen: levande demokratier
            med ekologisk samklang somett framtidsprojekt. Vi kan inte nu
            när östeuropéerna står på randen till att antingen ta steget till
            frihet eller falla tillbaka i odemokrati själva välja odemokratin
            och det ekologiska förfallets tyranni. För vad är det vi riskerar
            när de ekologiska systemen faller sönder? Jo, att de starka ser
            till att de tar hand om det som blir kvar och låter de svagare
            gå under. Därför måste vi värna om de ekologiska systemen, inte
            bara för oss själva utan också för kommande generationer.
          </note>
          <note>
            Herr talman! Detta är mitt sista längre inlägg i riksdagen under
            denna mandatperiod. Jag kom till riksdagen i oktober 1988, och
            tre utomordentligt spännande och lärorika år har förlupit. Jag
            har glatt mig, men jag känner mig samtidigt djupt förtvivlad över
            mina erfarenheter härifrån. Det som jag tycker är svårast är de
            orimliga arbetsförhållandena, som innebär att viktiga och avgörande
            beslut hastas fram. Besluten blir inte så genomarbetade och kloka
            som de skulle kunna bli och som de bör vara. Våra beslut påverkar
            människors vardag och det besvärar mig att allt skall ske med
            sådan orimlig brådska.
          </note>
          <note>
            Jag besväras också av att riksdagen fattar så dåliga beslut när
            det gäller avgörande frågor om ekonomi och ekologi. Det är som
            om de kunskaper om dessa förhållanden som finns utanför huset
            inte får sin givna plats härinne. Kunskaperna finns, men de anammas
            inte. Vi har sett detta när det gäller jordbrukspolitiken, energipolitiken,
            miljöpolitiken och nu sist Öresundsbron. Därför fortsätter det
            ekologiska förfallet i takt med det ekonomiska. Det som hotar
            oss nu är ett alltmer osolidariskt samhälle, därför att politiken
            inte vägleds av kunskaper och medkänsla utan av gamla föreställningar
            om ekonomiska sammanhang, som är frikopplade från våra långsiktiga
            överlevnadsfrågor. Vad är viktigare än att kunna föra en politik,
            som beaktar kommande generationerns rimliga krav på goda liv och
            att de skall slippa betala för våra dumheter?
          </note>
          <note>
            Så länge riksdagen inte arbetar långsiktigt fungerar den tyvärr
            inte väl. Vi behöver en bra riksdag, en demokratisk och självständig
            riksdag, som kan fatta de avgörande besluten i Sverige, en riksdag
            somkan agera solidariskt mot våra vänner i öster och söder, mot
            de fattiga i världen mot alla dem som vi med vår livsstil nu berövar
            så många möjligheter. Vi behöver inte en demonterad demokrati
            med centraliserade beslut i en fåmansförsamling i Bryssel. Låt
            oss bevara en levande demokrati i Sverige som ett uttryck för
            en välutbildad och kunnig befolkning, som kan och vill ta ansvar
            och har medkänsla i tid och rum!
          </note>
          <note>
            En levande demokrati är en del av härligheten.
          </note>
          <note>
            Makten bryr jag mig inte om, men härligheten.
          </note>
          <note>
            Därför yrkar jag bifall till reservationerna 3, 14, 22
          </note>
          <note>
            och 28.
          </note>
          <note>
            I detta anförande instämde Kjell Dahlström, Gösta
          </note>
          <note>
            Lyngå, Paul Ciszuk och Lars Norberg (alla mp).
          </note>
          <note type="speaker">
            Anf. 12 HANS GUSTAFSSON (s):
          </note>
          <note>
            Herr talman! Årets kompletteringsproposition är mer omfattande
            än vanligt genom att den också innehåller stora förslag till strukturåtgärder
            inom den statliga administrationen.
          </note>
          <note>
            Jag skall i huvudsak uppehålla mig vid det som i utskottets betänkande
            återfinns under avsnitten riktlinjer för den ekonomiska politiken
            och budgetpolitiken. När motionerna i ärendet avlämnades hade
            den s.k. alliansen, dvs.
          </note>
          <note>
            folkpartiet liberalerna och moderaterna, en gemensam partimotion
            och centern hade en egen.
          </note>
          <note>
            Nu har de tre partierna enats om en gemensam reservation om den
            ekonomiska politiken. Då detta är det senaste dokumentet för de
            tre partierna kommer jag att i huvudsak knyta mina kommentarer
            till de borgerliga partiernas reservation.
          </note>
          <note>
            Det är inte svårt att förstå att reservationen är ett ovanligt
            substanslöst dokument, vilket också har påpekats i massmedia.
            Detta har antagligen varit förutsättningen för en gemensam reservation
            och dessutom är väl erfarenheterna, i varje fall hos två av de
            borgerliga partierna, dåliga när det gäller att redovisa vad deras
            politik i verkligheten leder till.
          </note>
          <note>
            Något ekonomiskt alternativ att regera efter har inte framlagts.
            Det går inte att möta framtiden med principiella och utslätade
            ståndpunkter när det krävs konkreta och ibland också obekväma
            åtgärder.
          </note>
          <note>
            Jag blev verkligen överraskad när jag hörde Lars
          </note>
          <note>
            Tobisson och i viss mån Anne Wibble säga att den politik som
            presenteras skulle vara den enda vägen till en bra ekonomisk politik
            för Sverige. Arma fosterland, om det skulle vara sant! Lars Tobisson
            anser att det fräckaste han hört är när Allan
          </note>
          <note>
            Larsson säger att vi är på rätt väg. Jag måste säga att Allan
            Larsson framstår som en blygsam vårblomma i förhållande till den
            fräckhet som Lars
          </note>
          <note>
            Tobisson utvecklar när han påstår att detta är det enda dokument
            som leder till att Sverige går en lyckosam väg till mötes.
          </note>
          <note>
            I övrigt måste jag konstatera att centerns anslutning innebär
            att de mest vettlösa påståendena i alliansens motion inte längre
            upprepas. Således har påståendet på s. 13 i motionen ''att regeringens
            skönmålning av de ekonomiska utsikterna skulle kunna tas som en
            ursäkt för att inget göra'' inte upprepats. I övrigt har en viss
            tillnyktring skett. För detta bör centern tackas.
          </note>
          <note>
            I alliansens motion anges att eftersom tidigare framlagda förslag
            avslagits finner motionärerna det inte meningsfullt att upprepa
            dem. Jag förmodar att det skall tolkas så att de inte övergivits.
          </note>
          <note>
            Denna nya hållning öppnar oanade möjligheter när det gäller riksdagens
            framtida arbetsorganisation.
          </note>
          <note>
            Jag skall i fortsättningen ta upp några av de frågor som omnämns
            i den gemensamma reservationen.
          </note>
          <note>
            När det gäller den internationella utvecklingen och den ekonomiska
            utvecklingen i Sverige förutsätter jag att finansministern kommer
            att kommentera dessa avsnitt i sitt anförande. Jag skall därför
            nöja mig med att konstatera att när det gäller den internationella
            utvecklingen är skillnaderna inte särskilt stora mellan bedömningarna
            i propositionen och i reservationen. I
          </note>
          <note>
            reservationenanförs sålunda ''att den nedgång i världsekonomin
            som sker under innevarande år blir förhållandevis kortvarig. Vändpunkten
            kan komma under senare delen av innevarande år, men mest troligt
            under nästa år.''
          </note>
          <note>
            Man kan naturligtvis diskutera vad som är vändpunkt och också
            när den inträffar. Det är emellertid uppenbart att bedömningarna
            ändå ligger varandra så nära att några avgörande skiljaktigheter
            knappast föreligger när det är fråga om synen på den internationella
            utvecklingen.
          </note>
          <note>
            När det gäller utvecklingen i Sverige skall jag nöja mig med
            att den i kompletteringspropositionen redovisade prognosen i allt
            väsentligt följer konjunkturinstitutets prognos. Så sent som i
            föregående vecka redovisade institutet en ny rapport över konjunkturläget.
            I rapporten konstaterar institutet att ''sammantaget ser vi dock
            inte tillräckligt tydliga indikationer för att revidera vår tidigare
            konjunkturprognos''. Det sagda får räcka eftersom finansministern
            återkommer i ärendet.
          </note>
          <note>
            Jag skall därefter övergå till några av de specifika frågor som
            reservanterna tar upp under avsnittet
          </note>
          <note>
            Allmänna riktlinjer och förbigå dem där en betydande enighet
            råder, t.ex. Europapolitiken, att inflationsbekämpningen skall
            prioriteras, att infrastrukturen skall rustas upp osv.
          </note>
          <note>
            I reservationen konstateras att det är nödvändigt att sänka skatterna
            därför att den ekonomiska tillväxten hämmas av det höga skattetrycket.
            Detta utvecklas ytterligare i alliansens motion, som åberopas
            av reservanterna. Mest angeläget är det enligt reservanterna att
            sänka kapitalbeskattningen, mervärdeskatten och arbetsgivaravgifterna.
            Sänkningen av mervärdeskatten preciseras i motionen.
          </note>
          <note>
            Mervärdeskatten skall ner till 18--20 %. Därutöver skall kommunalskatten
            sänkas till 30 %, vilket innebär att antingen staten måste skjuta
            till det belopp som ligger därutöver eller också att de mest utsatta
            kommunerna får avveckla betydande delar av sin verksamhet. Hur
            mycket arbetsgivaravgiften och kapitalbeskattningen skall sänkas
            framgår inte, men det är inte orimligt att anta att det sammantaget
            rör sig om ett belopp uppemot 50
          </note>
          <note>
            miljarder kronor. Även om moderaternas motion om att sänka skatten
            med 1 % av BNP om året under en tioårsperiod, vilket motsvarar
            ca 140
          </note>
          <note>
            miljarder, inte övergivits, skall jag här lämna den därhän eftersom
            den inte åberopas i reservationen.
          </note>
          <note>
            Det finns naturligtvis ingen vettig människa i det här landet
            som inte tycker det vore bra om skatterna sänktes. Nu är det emellertid
            så att vi inte tar ut skatter av elakhet eller missunnsamhet,
            utan därför att vi måste betala för medborgarna angelägna ting.
            Skatten är i princip priset för solidariteten. Alla undersökningar
            jag känner till visar att för de allra flesta människor är en
            bra välfärd viktigare än sänkta skatter. Det finns också goda
            etiska skäl för en sådan hållning.
          </note>
          <note>
            Borgerliga företrädare brukar inte uraktlåta att kritisera den
            offentliga sektorn för de brister som kan konstateras i form av
            köer när det gäller sjukvården, äldreomsorgen och barnomsorgen.
          </note>
          <note>
            Men inte kan detta bli bättre av att kommuner och, landsting
            får mindre resurser.
          </note>
          <note>
            Hur avser nu reservanterna att de frikostiga skattesänkningarna
            skall betalas? Jo, på två sätt:
          </note>
          <note>
            genom tillväxt och genom att såväl den statliga som den kommunala
            konsumtionen skall hållas tillbaka.
          </note>
          <note>
            Den offentliga sektorn skall reformeras företrädesvis genom ökad
            privatisering, kan man utläsa. Vi har alla ett gemensamt ansvar
            för att den offentliga sektorn, som tar så stor del av våra gemensamma
            resurser i anspråk, är så effektiv och rationell som det över
            huvud är möjligt. Det ställer vi upp på. Jag tycker att vi socialdemokrater
            som företrädare för den offentliga sektorn har ett särskilt ansvar
            på den punkten. Låt oss gärna intensifiera dessa ansträngningar
            för att utnyttja resurserna på bästa möjliga sätt. Men det är
            vilseledande att påstå att det den vägen går att få fram resurser
            till stora skattesänkningar.
          </note>
          <note>
            Vi behöver förnya och förbättra inte minst på socialförsäkringssidan.
            Men de resurser som därigenom kan frigöras behövs för att den
            offentliga sektorn skall kunna svara för sina åtaganden utan att
            nya resurser tillförs.
          </note>
          <note>
            När det gäller tillväxten har reservanterna en långt mer pessimistisk
            bild än vi. Låt oss ändå hoppas på att vi kan öka takten i tillväxten.
            Den behövs i första hand för att ge en allt äldre befolkning en
            god omvårdnad och för att förbättra villkoren för de grupper i
            vårt samhälle som fortfarande lever på smala marginaler.
          </note>
          <note>
            Problemet med den offentliga sektorn är inte dess anpassning,
            utan att den offentliga konsumtionen fått för litet resurser.
            Medan behovet i kommunerna kraftigt ökat på grund av befolkningssammansättningen
            och genom utbyggnad av barnomsorg och annat, har kommunernas andel
            av bruttonationalprodukten gått ner från 17 till 16 %, samtidigt
            som tillväxten har varit låg. Det är inte svårt att förstå att
            det kan uppstå problem i en sådan situation. Kommunerna har helt
            enkelt fått vara med om att betala det underskott på nära 90 miljarder
            som fanns i statens budget. Det har varit rimligt att de har fått
            delta i det restaureringsarbetet, men det har inte kunnat ske
            utan konsekvenser.
          </note>
          <note>
            Det är nog så, ärade reservanter, att era rundhänta skattesänkningar
            inte kan genomföras utan en djupgående urgröpning av den sociala
            välfärden.
          </note>
          <note>
            Det finns en stor risk för att skattesänkningar i er storleksordning
            i slutändan får betalas av pensionssystemet.
          </note>
          <note>
            Gunnar Björk! Hur har centern egentligen kunnat halka in i denna
            högerbur?
          </note>
          <note>
            Vi vill gärna ha skattesänkningar. Men först skall vi se till
            att alla som behöver får ett bra stöd, att de får hjälp i och
            omvårdnad, och att villkoren förbättras för dem som har de minsta
            marginalerna.
          </note>
          <note>
            Hur populärt det än är att tala om skattesänkningar, tror jag
            ändå att de flesta medborgare här i landet föredrar att vi har
            ett anständigt samhälle när det gäller välfärden. Under de 20--25
            år då jag var företrädare för kommuner och landsting och hade
            nära kontakt med medborgarna, upplevde jag inte en enda gång att
            vare sig företagare eller medborgare kom till kommunen och klagade
            på att skatterna var för höga. Nej, medborgarna kom och klagade
            för att deras mor inte fort nog kom in på ålderdomshemmet, för
            att inte barnomsorgen kunde tillgodoses. Företagarna klagade över
            att vi inte byggde ut bostäder, barnomsorg, vatten och avlopp,
            gatubelysning och allt vad det var.
          </note>
          <note>
            Kostnaderna försvinner inte. Man slutar inte att bli sjuk, och
            man slutar inte att bli gammal för att vi sänker skatterna.
          </note>
          <note>
            Reservanterna brukar ofta ange ökad konkurrens inom den offentliga
            sektorn som en metod att uppnå ökad effektivisering. Det finns
            inte mycket att erinra mot detta påstående. Men därav behöver
            man inte dra slutsatsen att den konkurrensen måste uppnås genom
            ökad privatisering. Ökad konkurrens kan lika bra och bättre skapas
            inom den offentliga sektorn, och detta arbete pågår för fullt.
          </note>
          <note>
            Vi har ganska utförligt behandlat denna fråga i betänkandet.
            Jag skall därför nöja mig med att säga följande. Vi kan väl tänka
            oss att även i fortsättningen uppnå ökad konkurrens genom anlitande
            av privata initiativ. Men vi vänder oss med bestämdhet mot att
            privata alternativ a priori skulle vara att föredra utan att något
            bevis härom företes. I betänkandet redovisas snarast motsatsen
            -- i en åberopad OECD-undersökning.
          </note>
          <note>
            Bara för några dagar sedan gav Industriförbundet ut ett antal
            uppsatser under titeln Nydaning av den offentliga sektorn. Däri
            visar t.ex. professor Bengt
          </note>
          <note>
            Jönsson i Linköping, att antalet personer som behandlas för kronisk
            njursjukdom är detsamma i
          </note>
          <note>
            Sverige och USA, nära 400 på en miljon invånare.
          </note>
          <note>
            Man har också konstaterat att det är utomordentligt kostnadseffektivt
            att transplantera i stället för att använda dialys för kroniskt
            sjuka njurpatienter.
          </note>
          <note>
            I USA, som har en mycket stor andel privat sjukvård, transplanteras
            endast när det gäller 22 %
          </note>
          <note>
            av patienterna mot 57 % i Sverige. Det finns inga medicinska
            skäl för denna stora skillnad, men däremot marknadsekonomiska.
            Det är nog klokt att ta talet om privatiseringens välsignelser
            med en betydande nypa salt.
          </note>
          <note>
            Jag tror också att man skall göra klart för sig att om privata
            alternativ skall släppas in i den offentliga sektorn i hela dess
            vidd, för att man den vägen skall nå ökad konkurrens, så kommer
            detta obönhörligen att leda till att den offentliga sektorn måste
            få full frihet att operera på den privata marknaden.
          </note>
          <note>
            Fötrträdarna för ''alliansen'' ägnar i allmänhet stort utrymme
            åt att tala om hur embarmligt dåligt det går för Sverige. Vi halkar
            efter, vi intar jumboplatsen osv. Regeringen skönmålar. Vi är
            sämst, och det beror på den socialdemokratiska regeringen -- det
            är ett ständigt återkommande budskap.
          </note>
          <note>
            Man skall vara försiktig när man försöker tala om hur de olika
            länderna när det gäller utveckling, produktion, BNP osv. förhåller
            sig till varandra.
          </note>
          <note>
            Det visar sig vara mycket komplicerat att räkna ut detta. Man
            måste ta hänsyn till befolkningens sammansättning och andra ting.
            Och ser man på alla de faktorer som man bör ta hänsyn till i detta
            sammanhang, finner man att vi gott är i nivå med de andra framgångsrika
            industriländerna.
          </note>
          <note>
            Och skulle det nu vara så, att några av de länder som har legat
            efter oss skulle närma sig oss, så tycker jag inte det vore så
            fasligt upphetsande. Vi kan inte tänka oss en tillvaro som alltid
            ser likadan ut, där de fattiga länderna ligger på den nivå där
            de är och vi andra där vi är. Att det sker en viss utjämning är
            acceptabelt.
          </note>
          <note>
            När jag hörde Lars Tobisson och Anne Wibble blev jag ytterligt
            betänksam. De talade om att vi har övertagit de borgerligas politik
            på område efter område. Det har gällt avskaffandet av kredit-
            och valutaregleringen, det har gällt EG-ansökan, anslutning av
            de svenska kronan till ecun, sänkta marginalskatter och kommunalt
            skattetak samt sänkt ersättning i sjukförsäkringen. Det är borgerliga
            förslag som vi har tagit över och genomfört, och ändå beskriver
            ni det som om det gick käpprakt åt skogen. Det är väldigt inkonsekvent
            att å ena sidan bekskriva det så att vi övertog era förslag och
            å andra sidan säga att det bara leder till elände. Det är helt
            orimliga tankar.
          </note>
          <note>
            Får jag också i detta sammanhang säga att ni gång efter annan
            beskriver hur situationen ser ut i
          </note>
          <note>
            Sverige och hur bra den är i andra länder, i EG och i
          </note>
          <note>
            OECD. Samtdigigt säger ni att vi under den senaste perioden har
            upplevt en av de stabilaste och längsta högkonjunkturer vi någonsin
            har haft. Kan Lars
          </note>
          <note>
            Tobisson och Anne Wibble svara mig: Hur kan det vara att alla
            dessa länder, som enligt er mening är så framgångsrika, under
            den längsta och stabilaste högkonjunkturen inte har lyckats sänka
            sin arbetslöshet med en enda procent, och inte kan ge sina medborgare
            jobb utan har 10 % av sin befolkning arbetslösa? Är sådana länder
            framgångsrika och mönster för oss andra?
          </note>
          <note>
            I vänsterpartiets motion och i dess reservation finns många synpunkter
            som jag kan ställa upp på. Det gäller t.ex. vad som sägs om industristrukturen,
            om upprätthållandet av den fulla sysselsättningen, om rätten till
            ett meningsfullt arbete, om uppvärdering av kvinnans erfarenheter
            m.m. Andra ställningstaganden, som vad som anförs om stabiliseringspolitiken,
            om ett kommunalt stödpaket eller om en samordning av löntagarfonder
            och AP-fonder, kan vi inte dela, och självfallet inte i reservationen
            föreslagen hemställan. Därför bör reservationen avslås.
          </note>
          <note>
            Miljöpartiets reservation har i enlighet med partiets motion
            och i likhet med tidigare ställningstaganden i flera avseenden
            annorlunda utgångspunkter för den ekonomiska politiken. Partiets
            uppfattning kan väl tolkas så, att produktionen och den materiella
            tillväxten måste begränsas för att det skall vara möjligt att
            bekämpa de miljöpolitiska problemen.
          </note>
          <note>
            Övriga partier utgår från att en stark ekonomi är en grundläggande
            förutsättning för att vi skall kunna bemästra miljöproblemen.
            Därför kan reservationen inte bifallas.
          </note>
          <note>
            Herr talman! Jag skall slutligen kommentera frågan om sänkt mervärdeskatt
            på livsmedel och serveringstjänster. Det kan göras tämligen kort.
          </note>
          <note>
            Visserligen finns i reservationen förslag om att en omfördelning
            av mervärdeskatten skall avslås, men samtidigt tycks av uttalanden
            att döma ''alliansens''
          </note>
          <note>
            partiledare utan svårighet kunna acceptera förslaget. Man vill
            snarast förringa förslagets betydelse.
          </note>
          <note>
            Det kan vi hälsa med tillfredsställelse, och vi behöver därför
            inte förlänga diskussionen på den punkten.
          </note>
          <note>
            Frågan om sänkt mervärdeskatt för turistnäringen tas upp i en
            särskild reservation. Det föreslås ett tillkännagivande med uppdrag
            till regeringen att framlägga förslag om sänkt mervärdeskatt för
            turistnäringen. Reservationen uppfyller alla krav på oklarhet.
            Turistnäringen lever inte ett isolerat och avgränsat liv, utan
            påverkas av det allmänna kostnadsläget på en mängd områden, bl.a.
          </note>
          <note>
            näringens egen prissättning. Det torde inte vara möjligt att
            avskilja den moms som betalas av turister från den moms som erläggs
            av icke-turister.
          </note>
          <note>
            Möjligen kan man tänka sig att reservanterna menar att utöver
            den föreslagna sänkningen på serveringstjänster skall hotellmomsen,
            hotellkostnaderna, sänkas. Men om detta vore meningen hade det
            väl angivits i reservationen. Det är dessutom ett ovanligt dyrt
            sätt om man vill främja turismen.
          </note>
          <note>
            Av de ca 76 000 hotellbäddar som finns i det här landet används
            75 % av inhemska reguljära hotellgäster som representerar företag,
            konferensgäster och andra, som dessutom i stor utsträckning drar
            av momsen. 25 % av samtliga hotellbäddar kan sägas användas av
            turister. Av dessa 25 % är det 20 % som används av utländska turister,
            dvs. 5 % av hela den totala summan. Att man skulle kunna få någon
            väsentlig förändring i bytesbalansen genom att ett hotellrum blev
            kanske
          </note>
          <note>
            25 kr. billigare per natt är svårt att tro. Det skulle kosta
            oerhört mycket pengar för dem som man egentligen inte ville ge
            ett motsvarande stöd.
          </note>
          <note>
            Därför är det inte en bra väg att gå i sak.
          </note>
          <note>
            Reservanterna har möjligheter att återkomma i frågan till hösten.
            Det går ju inte att genomföra någon sänkning till den 1 juli.
            Den kan bara genomföras till den 1 januari. Då kan det kanske
            föreligga ett mer genomarbetat och genomtänkt förslag än detta.
          </note>
          <note>
            Herr talman! De frågor som jag inte haft tillfälle att kommentera
            kommer i viss utsträckning att beröras av finansministern i hans
            inlägg. Jag skall därför avslutningsvis endast konstatera att
            det alternativ till ekonomisk politik som framlagts i de borgerliga
            partiernas motioner och i den gemensamma reservationen inte duger
            som en alternativ ekonomisk politik. Den är oprecis, den är utslätad
            och den är felaktig. I den mån preciseringar förekommer har de
            ofta sin udd riktad mot löntagarna.
          </note>
          <note>
            Jag yrkar därför bifall till hemställan i utskottets betänkande
            och avslag på samtliga reservationer.
          </note>
          <note type="speaker">
            Anf. 13 LARS TOBISSON (m) replik:
          </note>
          <note>
            Herr talman! Jag skulle vilja börja med en fråga om politisk
            anständighet. Hans Gustafsson har ju varit gruppledare för socialdemokraterna
            här i riksdagen och han har varit statsråd i många år. Vad tycker
            Hans Gustafsson om att finansministern kommer till denna stora
            ekonomiska debatt först sedan oppositionens talesmän har talat?
          </note>
          <note>
            I det anförande som finansutskottets ordförande höll fanns det
            inte ett ord om den tredje vägen. Det kan man förstå, som vi har
            sagt tidigare. Nu förlöjligade Hans Gustafsson det jag hade sagt
            om att det program vi har lagt fram, och som återkommer i reservation
            1, skulle vara den enda vägen. Han beskärmade sig över vilka följder
            det skulle få. Det skulle bara innehålla principer och inga konkreta
            ställningstaganden.
          </note>
          <note>
            Låt mig då påminna om att vi under de senaste åren har lagt fram
            åtskilliga konkreta förslag som regeringen så småningom motvilligt
            har anslutit sig till. Jag har redan räknat upp dem. Jag tar några
            igen, kommunalt skattestopp, sänkt kompensationsnivå i sjukförsäkringen
            och
          </note>
          <note>
            Öresundsbron senast här i går.
          </note>
          <note>
            Ett inslag i programmet Ny start för Sverige har redan hunnit
            genomföras. Det är kronans anknytning till ecun. Därom fanns ingenting
            i kompletteringspropositionen. Det är inte heller någonting som
            regeringen står bakom. Det är ett beslut som riksbanksfullmäktige
            slutligen har kommit fram till att bifalla. Men det kom återigen
            sent. Tänk om det hade genomförts när vi moderater förslog de
            i mitten av 80-talet. Då hade vi undgått denna inflationstopp
            och denna överhettning. Det hade givit en helt annan disciplin
            åt den regering som skall föra den ekonomiska politiken i vårt
            land.
          </note>
          <note>
            Hans Gustafsson sade att det inte går att sänka skatten och höll
            ett passionerat försvarstal för den offentliga sektorn, och en
            stor sådan. Hur tror ni att ni skall kunna klara en situation
            med nedrivna gränshinder utan att sänka skatterna? Jag upprepar
            den frågan. Följden måste bli att den pågående investeringsflykten
            fortsätter. Hur skall ni få i gång ekonomin utan skattesänkningar?
          </note>
          <note>
            Jag skulle vilja ge ett litet citat som jag tycker är värdefullt
            i det här sammanhanget. Ericsson-chefen
          </note>
          <note>
            Lars Ramqvist har sagt: Om inte skatten sänks flyttar Ericsson
            utomlands. Det krävs snabb anpassning och däri ingår att skatternas
            andel av
          </note>
          <note>
            BNP måste ner från nuvarande 57 till 45 % -- -- --
          </note>
          <note>
            Detta är inget hot. Det är ett automatiskt faktum att om inte
            Sverige snabbt harmoniserar skatter och inflation orkar vi inte
            med att vara kvar i Sverige.
          </note>
          <note>
            Nu handlar det inte bara om kronor och ören. Hans
          </note>
          <note>
            Gustafsson tog upp den etiska delen av detta. Jag menar att vi
            även från den synpunkten har anledning att arbeta för sänkta skatter.
            Vad ger oss politiker rätt att ta mer än hälften av människors
            inkomster, deras ekonomiska nivå, i skatt till staten? Det är
            en fråga som jag tycker att Hans
          </note>
          <note>
            Gustfasson har anledning att fundera över.
          </note>
          <note type="speaker">
            Anf. 14 ANNE WIBBLE (fp) replik:
          </note>
          <note>
            Herr talman! Jag vill gärna börja med att instämma i Lars Tobissons
            ilska över att finansministern inte behagar delta i den här debatten.
            Jag tycker att det är ganska oförsvarligt när vi ändå diskuterar
            ganska allvarliga ting. Man borde vara här och lyssna från det
            att debatten börjar.
          </note>
          <note>
            Jag förstår att Hans Gustafsson koncentrerade sitt inlägg till
            den borgerliga reservationen, eftersom det egentligen bara är
            där som det finns någon konkret ekonomisk politik att diskutera.
            Det är bara den reservationen och några andra borgerliga som innehåller
            några konkreta förslag. Det är ju bra att Hans Gustafsosn erkänner
            det på detta om än indirekta, men ändå tydliga sätt.
          </note>
          <note>
            Hans inlägg var en mycket stark plädering för kommunal expansion
            och ökade offentliga utgifter.
          </note>
          <note>
            Han ondgjorde sig särskilt över att vi vill begränsa den kommunala
            utdebiteringen till 30 kr. Jag föreslår att han ställer sin fråga
            också direkt till
          </note>
          <note>
            Allan Larsson, som har sett till att det finns en utredning där
            just denna begränsning i den kommunala utdebiteringen är en förutsättning
            för framtida välfärd och bra hushållning i kommunerna.
          </note>
          <note>
            Därefter var Hans Gustafsson något slags eko av
          </note>
          <note>
            Gunnar Sträng på sin tid. Det är en aning bevärande, tycker jag.
            Det har ändå hänt saker i svensk ekonomi. Det är samma typ av
            resonemang som Gunnar Sträng förde om marginalskatterna när Hans
            Gustafsson förklarar att det alltid finns välfärdsinsatser som
            kräver mer pengar och som är viktigare än att göra någonting åt
            skattetrycket.
          </note>
          <note>
            Gunnar Sträng drev denna linje i många år. Det tog åtminstone
            20--30 år innan socialdemokraterna i riksdagen och annorstädes
            insåg att den var fel.
          </note>
          <note>
            Därför har vi nu genomfört kraftiga sänkningar av marginalskatterna.
            Jag måste erkänna att jag hoppas att det inte skall behöva ta
            30 år till innan socialdemokraterna inser att samma resonemang
            gäller också det totala skatteuttaget i landet. Och resonemanget
            är lika galet där.
          </note>
          <note>
            När man inte har så mycket annat att säga från socialdemokratisk
            sida brukar man göra jämförelser med utlandet. Nu var det fråga
            om att vi som inte vill ha den socialdemokratiska politiken anses
            aktivt förespråka en arbetslöshet på 10 %
          </note>
          <note>
            eller kanske ännu mera. Detta är ett ovanligt fult sätt att debattera.
            Utgångspunkten för Ny start för
          </note>
          <note>
            Sverige ligger i ett värnande om att det skall finnas arbeten
            i Sverige, arbeten i industrin och arbeten som är säkra, dvs.
            som inte skapar en arbetslöshet som vi kan se att andra länder
            har fått. Det är för att förebygga uppkomsten av sådan arbetslöshet
            som den ekonomiska politiken måste förändras.
          </note>
          <note type="speaker">
            Anf. 15 GUNNAR BJÖRK (c) replik:
          </note>
          <note>
            Herr talman! Hans Gustafsson tyckte att reservationen var litet
            substanslös. Jag skulle vilja be Hans Gustafsson att ta sig ytterligare
            tid att läsa reservationen. Då kan han se att den trots allt är
            ganska innehållsrik. Den ger t.ex. klara besked när det gäller
            att vi vill att ekonomin skall byggas på en marknadsekonomisk
            politik och att det skall finnas klara riktlinjer. Jag tycker
            att reservationen är oerhört tydlig i sitt sätt att beskriva en
            rad frågor som är viktiga. Det är en bra reservation som dessa
            tre partier står bakom och som alla kan stå för.
          </note>
          <note>
            I stället för att Hans Gustafsson skall bekymra sig för centern
            tycker jag att han skall fundera över sitt eget partis situation
            och hur partiet utvecklar politiken. Det gäller bl.a. det fortsatta
            kvarhållandet vid dessa hopplösa löntagarfondsidéer, AP-fonden
            och offentliga sektorns förnyelse -- där verksamheten i praktiken
            har stått still. Det förslag som antogs i natt har en ganska liten
            betydelse.
          </note>
          <note>
            Hans Gustafsson säger att vi är i en slags högerbur.
          </note>
          <note>
            Men om vi är i en högerbur, hur är det med Hans
          </note>
          <note>
            Gustafsson? Hur är det med inlandsbanan. Där har socialdemokraterna
            gjort upp med moderaterna.
          </note>
          <note>
            Inlandsbanan är en symbol för att ni vill lägga ner servicen
            i inlandet, dvs. de mindre regionerna. Jag tycker att det är en
            oerhört viktig principiell fråga.
          </note>
          <note>
            Vidare har vi bron som vi alla fattade beslut om i natt. Socialdemokraterna
            vill tillsammans med moderaterna bygga en bro västerut. Samtidigt
            är ni förespråkare för en ökad kontakt söderut mot EG.
          </note>
          <note>
            Ni har alltså ingen anledning att förhäva er sig i den frågan.
          </note>
          <note>
            Vi kan vidare diskutera turistfrågan. Jag tycker att det är fel
            att bara utgå från utlandsturisterna. Jag vill än en gång påpeka
            att en fjärdedel av LOs medlemmar fortfarande har inte råd att
            ta en ordentlig semester. Varför kan man då inte gynna dem genom
            att sänka turistmomsen? Låt oss ordentligt reda ut vad vi menar
            i olika partier med turistmoms. Vi i centern menar transporter,
            hotell, restaurang och de delar som hör till turistnäringen.
          </note>
          <note>
            När det gäller matmomsen, Hans Gustafsson, är det svårt att förstå
            att man år efter år under mandatperioden har avslagit centerns
            förslag på sänkt moms på mat, men nu, någon vecka innan riksdagen
            skall slå igen, lägger fram ett förslag, samtidigt som man yrkar
            avslag på det förslag som ligger! Vilken trovärdighet har ett
            parti som röstar nej till ett tiotal förslag under mandatperioden
            och en vecka innan riksdagen slår igen lägger ett eget förslag,
            som inte hinner behandlas? Jag tycker inte att det gör den socialdemokratiska
            politiken trovärdig.
          </note>
          <note>
            Varför skall socialdemokraterna trixa och försöka fixa så att
            förslaget inte antas? Kom ihåg att i förra valrörelsen teg socialdemokraterna.
            Då lovade man att utreda frågan. En utredning som för övrigt inte
            grävde ner sig i denna fråga.
          </note>
          <note type="speaker">
            Anf. 16 LARS-OVE HAGBERG (v) replik:
          </note>
          <note>
            Herr talman! Jag skall inte instämma i högeralliansens ilska
            över att Allan Larsson inte var här på morgonen. Jag tar det mer
            som en symbolisk handling. Det som händer här är kanske inte så
            viktigt. Egentligen borde någon vara ganska nöjd, för ibland tycker
            man ju att politiker inte skall lägga sig i så mycket. Detta var
            sagt mer från den skämtsamma sidan.
          </note>
          <note>
            Hans Gustafsson svarade inte på frågan. Varför skjuter man på
            beslutet om matmomsen? Finns det inte en akut risk för fortsatt
            politikerförakt på grund av den typen av åtgärder? Det borde komma
            något argument från utskottets företrädare för att man inte fattar
            ett beslut nu. Det borde också vara ett svar med någon substans.
          </note>
          <note>
            Jag tänkte tidigare: Oj, tänk om Hans Gustafsson satt som ordförande
            i den kommunalekonomiska kommittén och hade fått skriva direktiven!
            Då hade det kanske funnits en stor chans för kommunerna.
          </note>
          <note>
            Men som direktiven är skrivna och som behandlingen går, är det
            på direkt kollisionskurs med finansutskottets ordförande och de
            ambitioner som han företräder. Jag hälsar i så fall denna vändpunkt
            med tillfredsställelse. Det vore tråkigt om Hans Gustafsson sade
            nej till det kommunala stödpaketet. Jag hoppas att det är för
            tillfället. Men med övrig argumentation om kommunernas problem
            framöver är det helt naturligt att detta blir följden.
          </note>
          <note>
            Jag förstår att det inte är så lätt att vara vågmästarparti.
            Å ena sidan kan man tala om för högeralliansen att man har antagit
            dess förslag och sedan ifrågasätta varför den gnäller. Man har
            antagit dess förslag om valutareglering, EG, sjukförsäkring osv.
            Å andra sidan, vad händer i morgon med den politiken? Det kanske
            Hans
          </note>
          <note>
            Gustafsson kan svara på. Jag försökte utveckla det resonemanget
            litet grand. Råder det inte en otrolig fara om man politiskt sett
            argumenterar som Hans
          </note>
          <note>
            Gustafsson och sedan antar en rad högerförslag?
          </note>
          <note>
            Vad står emot de förslag som finns från högeralliansen i dag?
            Är det morgondagens socialdemokratiska förslag -- om socialdemokraterna
            sitter i regeringsställning? Det är just detta som hela arbetarrörelsen
            har upplevt.
          </note>
          <note>
            Det förslag som man i det ena valet var emot har man sedan godtagit.
            Det ger ju inget förtroende för regeringen inför ett val eller
            för den regeringspolitik som läggs fram. Då kan t.o.m. en fråga
            som matmomsen komma att hamna precis på sidan om, vilket borde
            vara en central fördelningspolitisk fråga.
          </note>
          <note type="speaker">
            Anf. 17 CARL FRICK (mp) replik:
          </note>
          <note>
            Herr talman! Hans Gustafsson säger att en stark ekonomi är grunden
            för en bra miljöpolitik. Vad är en stark ekonomi? Som jag förstår
            det är det konventionellt sett när det råder en hög ekonomisk
            tillväxt. Men vi vet att det också är samma sak som en mycket
            hög materiell förbrukning, och vi vet att det leder till en omfattande
            miljöförstöring. Man tror då att ju mer man förbrukar och skapar
            pengar, ju bättre blir det. Samtidigt ökar miljöförstöringen i
            omfattning. Jag kan inte riktigt förstå att den starka ekonomin
            automatiskt är en bot på våra miljöproblem. Jag ser närmast en
            konventionellt stark ekonomi som ett hot mot vår miljö.
          </note>
          <note>
            Det viktiga är att komma fram till vad tillväxten skall ha för
            innehåll och på vilket sätt man skall nå tillväxt. Det är viktigt
            att det inte går till på vilket sätt som helst. Vi i miljöpartiet
            har den bestämda uppfattningen att vi måste arbeta inom det marknadsekonomiska
            systemet. Därför är vi varma anhängare till olika former av miljöskatter
            och miljöavgifter som på något sätt avspeglar kostnaderna för
            miljöförstöringen, varors produktion och varors användning. Vi
            som konsumenter skall kunna använda den billigaste varan med en
            given funktion. På det sättet kan vi som konsumenter vara starka
            pådrivare i miljöarbetet. Vi kan också välja på ett sätt som gör
            att industrin successivt övergår till produktionsmetoder som är
            miljövänliga och tar fram produkter som dessutom är miljövänliga
            i sin användning. Jag tror att de är de viktigaste funktionerna
            för en fungerande marknadsekonomi. Det är därför som vi i miljöpartiet
            är så starka anhängare av att verkligen få den att fungera.
          </note>
          <note>
            Jag hoppas att det skall utgöra ett framtida arbete i
          </note>
          <note>
            Sveriges riksdag att verkligen använda sig av de metoder som
            finns inom marknadsekonomin.
          </note>
          <note>
            Samtidigt måste vi klarlägga sambanden som finns, så att det
            blir en bra ekonomi. Samtidigt måste vi också inse att vi måste
            ha en stram ekonomi, som inte tillåter några väldiga excesser
            när det gäller våra utgifter. Oavsett om man har en miljöanpassad
            ekonomi eller ej, kommer vi att ha ont om pengar.
          </note>
          <note>
            Det kommer att påverka vårt handlande när det gäller att satsa
            pengar där de bäst behövs och på ett socialt acceptabelt sätt.
            Det är en stor uppgift för
          </note>
          <note>
            Sveriges riksdag att klara detta i framtiden. Den är icke enkel,
            men den är en utmaning.
          </note>
          <note type="speaker">
            Anf. 18 HANS GUSTAFSSON (s) replik:
          </note>
          <note>
            Herr talman! Det har ställts många intressanta frågor till mig,
            och man har tagit upp många intressanta frågeställningar. Jag
            hoppas att mina meddebattörer inser att det är omöjligt, som debattordningen
            är, att svara på alla dessa frågor.
          </note>
          <note>
            Jag skall göra så gott jag kan.
          </note>
          <note>
            Först några ord om finansministerns närvaro i kammaren. Jag anser
            att statsråden skall befinna sig i kammaren när viktiga spörsmål
            handläggs, och dit hör den ekonomiska politiken. Allan Larsson
            har visat en ovanlig respekt för riksdagen och plikttrohet när
            det gäller att sitta här i kammaren.
          </note>
          <note>
            Jag utgår därför från, att om han inte har suttit i sin bänk
            här under förmiddagen, har han haft fullgoda skäl att vara någon
            annanstans där hans närvaro haft stor betydelse. Det är orättvist
            att vilja göra gällande att han inte har befunnit sig här därför
            att han har nonchalerat den ekonomiska debatten. Jag skulle kunna
            berätta hur det tillgått under andra regeringsperioder, men jag
            avstår.
          </note>
          <note>
            Anne Wibble frågade om jag förordar en kommunal expansion, eftersom
            den kommunalekonomiska utredningen sagt att man skall eftersträva
            en kommunal skattesats på 30 kr.
          </note>
          <note>
            Det jag sade var, att om man skall fastställa kommunalskatteuttaget
            till 30 kr., måste staten skjuta till det belopp som kommunerna
            därigenom förlorar, eller också måste de värst drabbade kommunerna
            dra ner på verksamheten. Det är en uppfattning som jag står för
            oavsett vad direktiven innehåller.
          </note>
          <note>
            Lars Tobisson ställde frågan: Hur skall ni få igång
          </note>
          <note>
            Sverige med dessa skatter? Ni måste i detta sammanhang anpassa
            er till omvärlden. Det är inte fråga om skatter eller icke skatter
            och att de måste anpassas till omvärlden, utan det måste man i
            så fall göra med medborgarnas kostnader.
          </note>
          <note>
            Det blir inte billigare för någon om man flyttar över betalningen
            från ett kollektivt system till ett individuellt system. Det är
            kostnaderna som måste angripas, eftersom de kan ha betydelse för
            konkurrensförhållande länderna emellan. Det är detta som vi försöker
            att göra. Det går inte att besluta att människor inte får vara
            sjuka. Men vi kan göra betydligt mycket mer för att se till att
            människor inte blir långvarigt sjuka, rehabilitera dem, se till
            att de inte drabbas osv., för att den vägen få möjlighet att nedbringa
            samhällets totala kostnader. Det är en av de situationer vi har.
          </note>
          <note>
            Det talas om hur dåligt det går för Sverige och att företagen
            flyttar ut. Volvo har i dagarna sjösatt det största industriprojektet
            någonsin i Sverige på 16
          </note>
          <note>
            miljarder kronor för att göra en ny bil. Både Lars
          </note>
          <note>
            Tobisson och jag var där. Percy Barnevik säger att
          </note>
          <note>
            Sverige i framtiden är en av hörnpelarna i ABBs politik och i
            den framtida verksamheten. Den svenska börsen visar för närvarande
            den näst högsta stegringen bland alla börser, och jag tror att
            de som agerar på börsen är särskilt lämpade att bedöma framtiden.
          </note>
          <note type="speaker">
            Anf. 19 LARS TOBISSON (m) replik:
          </note>
          <note>
            Herr talman! Det var skönt att höra Hans
          </note>
          <note>
            Gustafsson säga var finansministern bör befinna sig när viktiga
            debatter hålls här i kammaren. Det var inte så att finansministern
            inte var här i riksdagshuset. Han har varit här en bra stund.
            En kvart innan han kom hit till kammaren satt han i riksdagskaféet
            och drack kaffe, och det är klart att det också kan vara viktigt.
          </note>
          <note>
            Hans Gustafsson överlät åt finansministern att lägga ut texten
            om den ekonomiska politiken och den vändpunkt som väntas, och
            det kan jag förstå.
          </note>
          <note>
            Det kommer att bli besvärligt att klara ut hur den skall vara
            så nära förestående som han vill göra gällande.
          </note>
          <note>
            När det gäller vändpunkten undrar jag ibland om man definierar
            vändpunkt som att det mer eller mindre fria fallet i ekonomin
            något bromsas upp och att takten i försämringen rimligen måste
            avta när den har pågått som den har gjort. Men det är inte mitt
            sätt att definiera vändpunkt.
          </note>
          <note>
            Vi hade i finansutskottet en intressant hearing, där företrädare
            för LO och Industriförbundet egentligen var ganska överens om
            basdata för den ekonomiska utvecklingen. Men de gjorde olika tolkningar.
            LO sade att gamla samband håller, medan Industriförbundet ansåg
            att vi är i en ny situation och pekade just på det man sedan har
            återkommit till och påvisat, nämligen att industrikapaciteten
            faller med produktionen och att det pågår en utflyttning av verksamhet.
            Man kom då till den slutsatsen, att när den internationella efterfrågan
            piggnar till kommer visserligen svenska företag att kunna tillgodogöra
            sig den, men de kommer att göra det från sina internationella
            enheter och inte från de inhemska.
          </note>
          <note>
            Det kommer i sin tur att leda till en ökad arbetslöshet i Sverige
            och en försiktighet med konsumtion som återverkar också på hemmamarknadsindustrin.
          </note>
          <note>
            Detta är för mig en analys och beskrivning som stämmer väl med
            de fakta som föreligger och som vederlägger talet om att vi står
            inför en vändpunkt och t.o.m., som finansministern har sagt, skulle
            vara bland de första att ta oss ur nedgången. När
          </note>
          <note>
            Hans Gustafsson åberopar Volvos nya bil som exempel på att allting
            nu blir bra igen, vill jag påminna om att den kommer att sättas
            samman i fabriken i Gent. Det är inget fel i det, och det är förmodligen
            väl motiverat utifrån affärsmässig synpunkt, men det ger också
            ett vittnesbörd om våra problem.
          </note>
          <note>
            Det är för mig alldeles obegripligt att regeringen tycks tro
            att utvecklingen i Sverige kan vända uppåt och att Sverige kan
            stärka sin konkurrenskraft utan beslut om skattesänkningar. Det
            kommer inte att gå, och det är därför som vår reservation och
            vårt program är den enda vägen.
          </note>
          <note>
            Inför valet talar regeringen bara om en omfördelning av momsen.
            Med hänsyn till skattekonkurrensen gentemot omvärlden är det kanske
            den åtgärd som är minst angelägen. Den påverkar inte detta. Men
            vad tänker ni göra för att hindra att handeln med sällanköpsvaror
            flyttar ut och göra åt den pågående utströmningen av placeringskapitalet?
            Hur skall ni klara försvaret av kronan utan att minska den höga
            merkostnad som våra löneskatter utgör?
          </note>
          <note type="speaker">
            Anf. 20 ANNE WIBBLE (fp) replik:
          </note>
          <note>
            Herr talman! Jag förstod av Hans Gustafssons inlägg att han är
            en stark motståndare -- det är inte bara så att han inte riktigt
            tror på, utan han är en aktiv motståndare -- till tanken att konkurrens
            skulle ha någon som helst effekt när det gäller en förbättrad
            effektivitet. Det är en oerhört beklämmande slutsats av den ekonomiska
            debatt som vi fört vid flera tillfällen i finansutskottet.
          </note>
          <note>
            Hans Gustafsson misstror uppenbarligen i hög grad speciellt de
            människor som arbetar med vård, omsorg och utbildning, och det
            är ett mycket stort antal kvinnor. Han tror inte att de har någonting
            att komma med i fråga om förbättringar av arbetsorganisation,
            förbättringar i sättet att utföra arbetsuppgifter eller att finna
            på nya och bättre lösningar. Det var väl i och för sig ett intressant
            besked, men det var synnerligen dystert för dem som är berörda.
          </note>
          <note>
            Hans Gustafsson anser sig nu ha upptäckt, att om man mäter på
            något annat sätt än det vanliga, sackar Sverige inte efter särskilt
            mycket. Det finns mättekniker som visar att det t.o.m. går ganska
            bra.
          </note>
          <note>
            Denna diskussion är egentligen ganska ointressant.
          </note>
          <note>
            Vad den visar är att om man mäter på litet olika sätt får man
            olika resultat, t.ex. för den faktiska ekonomiska utvecklingen
            i Sverige under 80-talet.
          </note>
          <note>
            Men man glömmer enligt min mening bort den helt dominerande faktorn
            i detta, nämligen att 80-talets ekonomiska utveckling är präglad
            av växelkursförändringar. En jättestor devalvering var så att
            säga hela inledningen till tredje vägens politik. Vad som än händer
            härefter är det alldeles självklart att vi aldrig kommer att kunna
            upprepa den varianten. Även om 80-talet med någon snillrik mätningsmetod
            från LO skulle ha visat sig vara ovanligt framgångsrikt i Sverige,
            kan vi ändå icke göra om det, eftersom det bygger på en stor devalvering.
          </note>
          <note>
            Det hjälper inte ett dugg att säga att allt har gått så bra att
            vi kan fortsätta på samma sätt, för förutsättningarna är helt
            annorlunda under 90-
          </note>
          <note>
            talet. Vi kan inte använda växelkursförändringar, utan vi måste
            ha intern anpassning. Och då kvarstår frågan: Vad skall vi då
            göra? Där tycks regeringen inte ha någonting att komma med, och
            det tycker jag är besvärande.
          </note>
          <note>
            I frågan om vändpunkter och annat måste jag ändå tillåta mig
            att säga att jag tycker inte att riksdagen är något slags prognosinstitut.
            Jag tycker inte att den ekonomiska debatten främjas av att man
            diskuterar vem som kan gissa mest rätt på tiondelarna för nästa
            kvartal och så.
          </note>
          <note>
            Jag skulle önska att Allan Larsson i sitt inlägg talade om litet
            grand hur regeringen, om den får chansen, tänker sig att förebygga
            att vi efter något år eller två hamnar i en överhettningssituation
            och är tillbaka i ett läge med stigande inflation, stigande underskott
            och fortsatt hög arbetslöshet. Hur har regeringen tänkt undvika
            detta?
          </note>
          <note type="speaker">
            Anf. 21 GUNNAR BJÖRK (c) replik:
          </note>
          <note>
            Herr talman! Hans Gustafsson sade att det har hänt väldigt mycket
            och att det är väldigt mycket som är bra, och det är väl riktigt.
            Men det finns också väldigt mycket bekymmer, tycker jag, inför
            framtiden.
          </note>
          <note>
            Svensk industri ligger inte i främsta ledet när det gäller högteknologi
            och elektronik. Vi vet inte säkert vad den största exportindustrin
            har för framtid -- jag tänker då på skogen. Med ett svalt intresse
            för att rusta upp vägar och sköta den lokala strukturen kommer
            svensk skogsindustri att fortsätta att ha ganska stora bekymmer.
          </note>
          <note>
            Småföretagen pinas fortfarande hårt under onödig byråkrati. Det
            finns mycket att komma till rätta med när det gäller småföretagen.
          </note>
          <note>
            Och man frågar sig naturligtvis: Hur är det för ungdomarna i
            Sverige och hur ser framtiden ut för dem? Vi har ju nu en väldigt
            hög arbetslöshet bland ungdomarna. Man kan väl säga att situationen
            på ungdomssidan är katastrofal. Det är oerhört oroväckande, tycker
            jag, att ungdomar som kommer ut från sin studentexamen inte erbjuds
            jobb.
          </note>
          <note>
            De flesta ungdomar möts på arbetsförmedlingarna med frågor om
            de har ringt på de lediga jobb som finns i tidningen. De flesta
            ungdomar som har försökt det kan konstatera att nästan alla av
            de jobben redan är tillsatta. Vi har ett system att möta ungdomar
            som är djupt otillfredsställande.
          </note>
          <note>
            I Kiruna är över 10 % av ungdomarna arbetslösa.
          </note>
          <note>
            Ett stort antal kommuner har mer än 7 %
          </note>
          <note>
            ungdomsarbetslöshet. I ett par fall har hela län 5 %
          </note>
          <note>
            ungdomsarbetslöshet. I mitt eget län, Gävleborg, är nära 5 %
            av ungdomarna arbetslösa, i vissa kommuner upp till 10 %. Även
            i Stockholm finns en ungdomsarbetslöshet, men den utgör endast
            knappt 2%.
          </note>
          <note>
            Detta är ju en stor skandal. Först ger vi ungdomar en bra gymnasieutbildning,
            sedan kommer inte alla in på högskoleutbildning, och många får
            inga arbeten alls. Jag tycker att det står utom allt tvivel,
          </note>
          <note>
            Hans Gustafsson, att på den här punkten bär den socialdemokratiska
            politiken ett stort ansvar.
          </note>
          <note>
            Tyvärr måste jag konstatera att med socialdemokratisk arbetsmarknadspolitik
            går en stor del av de ungdomar som nu kommer ut från studenten
            rakt in i arbetslöshet. Det kan inte vara en bra politik för 90-talet.
          </note>
          <note type="speaker">
            Anf. 22 LARS-OVE HAGBERG (v) replik:
          </note>
          <note>
            Herr talman! Till min glädje har jag i dag hittat en duva bland
            alla hökarna i det socialdemokratiska finansboet. Hans Gustafssons
            uttalande om kommunerna är en vändpunkt som jag hälsar med stor
            tillfredsställelse.
          </note>
          <note>
            Ett av de viktigaste områdena att värna om är ju att kommunerna
            kan upprätthålla sin del av den generella välfärdspolitiken. Jag
            står nog fast vid att jag hade önskat se Hans Gustafsson som ordförande
            i kommunalekonomiska kommittén, kanske med egenhändigt skrivna
            direktiv.
          </note>
          <note>
            Jag ställde tidigare en fråga till socialdemokraterna om fördelningspolitik.
            Jämte arbete åt alla är ju det någonting oerhört viktigt. Det
            har länge sagts att vi har inga klasser -- men klassklyftor har
            vi! Allting visar på att klassklyftorna har ökat under 80-talet.
          </note>
          <note>
            Radions Program 1 hade i dag återigen ett inslag om nyfattigdom.
          </note>
          <note>
            Socialdemokratin tänker sig nu EG-anslutning och harmonisering
            med det internationella kapitalet på nästan alla fronter. Räcker
            det då med tillväxt i den takt som man tänker sig och stabiliseringsavtal?
          </note>
          <note>
            Den framtidsvision jag kan se är att de lågavlönade sitter fast
            en tid, medan de högavlönade tar för sig.
          </note>
          <note>
            Det ges ökat utrymme för lönespridning på marknaden.
          </note>
          <note>
            I fråga om skattepolitiken är väl loppet också kört, vad jag
            förstår. Det finns inte mycket av utjämning i det system som man
            har tänkt sig. Progressiviteten har man tagit bort nästan helt,
            och omfördelningseffekterna är ganska små.
          </note>
          <note>
            Hur skall man klara det här framöver, Hans
          </note>
          <note>
            Gustafsson? Är socialdemokratin inställd på att föra fördelningspolitik
            även framdeles? Det har ju en väldig betydelse framöver. Tänk,
            om högeralliansen skulle få majoritet i Sveriges riksdag, så att
            högeralliansen har hand om makten både i näringslivet och i politiken!
            Kommer då socialdemokratin att vända på den politik den för nu
            eller begränsa den? Eller kommer socialdemokraterna gå till offensiv?
          </note>
          <note>
            Vi kan väl ändå inte gör det som Hans Gustafsson tyckte var så
            förfärligt i OECD-länderna, med oerhört stora klyftor som följd,
            med utslagning och människor ställda utanför arbetsmarknaden.
            Det är ju följden av klyftorna. Ekonomiska klyftor föder utslagning,
            människor ställs utanför.
          </note>
          <note>
            Det är den enorma risken som vi ser framför oss.
          </note>
          <note>
            Då frågar man sig: Var står då socialdemokratin?
          </note>
          <note>
            Vad kommer den att göra? Hittills, konstaterar jag, har det inte
            gjorts mycket.
          </note>
          <note type="speaker">
            Anf. 23 HANS GUSTAFSSON (s) replik:
          </note>
          <note>
            Herr talman! Om finansministern dricker kaffe eller är på toaletten,
            tycker jag knappast är ett samtalsämne för kammaren. Jag skulle
            tro att han är här i den mån han har möjligheter till det. Jag
            tycker att vi skall utgå från det. Jag minns hur borgerliga statsråd
            som skulle svara på interpellationer inte var närvarande. Inte
            bråkade vi om det. Vi trodde att de gjorde så gott de kunde.
          </note>
          <note>
            Låt mig säga några ord till Anne Wibble, som på två punkter har
            missförstått mig. Anne Wibble säger att jag har påstått att reservanterna
            skulle vilja ha 10 % arbetslöshet. Hade jag sagt det, hade det
            varit oförskämt.
          </note>
          <note>
            Jag har inte påstått det. Jag har ställt en fråga till er:
          </note>
          <note>
            Hur kan det, samtidigt som ni säger att det är så uselt hos oss,
            vara så bra i länder som under den mest stabila perioden inte
            har lyckats bringa ner arbetslösheten en enda procent? Kan det
            vara välfärd och framgång att ha 10 % av befolkningen i arbetslöshet?
            Det är detta jag har frågat. Jag har inte påstått att ni vill
            ha det så i Sverige.
          </note>
          <note>
            Anne Wibble säger också att Hans Gustafsson vill inte ha konkurrens
            och att det är dystert för sjukvårdsbiträden, osv. Det är synd
            att Anne
          </note>
          <note>
            Wibble inte ägnade sig åt att lyssna på vad jag sade.
          </note>
          <note>
            Ordagrant sade jag: Reservanterna brukar ofta ange behovet av
            konkurrens i den offentliga sektorn som metod att öka effektiviteten.
            Det finns inte mycket att erinra mot detta påstående. Men därav
            behöver inte slutsatsen dras att det skall privatiseras, utan
            dessa sjuksköterskor och andra som Anne Wibble talar om kan utveckla
            konkurrens och håller på att göra det inom den offentliga sektorn.
          </note>
          <note>
            När jag åberopade Volvos satsning på 16 miljarder, sade Lars
            Tobisson: Ja, men bilarna skall ju sättas ihop i Gent, så det
            var inget bra exempel.
          </note>
          <note>
            Det är ett väldigt bra exempel. Motorn skall tillverkas i Skövde.
            Plåten skall galvaniseras i
          </note>
          <note>
            Sölvesborg och pressas i Olofström. Delarna skall sättas ihop
            i Gent. Det är ett typiskt uttryck för den internationalisering
            som vi nu upplever, mot eller med vår vilja. Det är bra att Volvo
            som svenskt företag gör denna satsning och lägger så mycket av
            sin produktion i Sverige.
          </note>
          <note>
            Anf. 24 Finansminister ALLAN LARSSON
          </note>
          <note>
            Herr talman! Jag vill börja med att tacka Lars
          </note>
          <note>
            Tobisson och Anne Wibble för de vänliga välkomstorden. De värmde.
          </note>
          <note>
            Jag vill, herr talman, bara upplysa om att jag i går besökte
            Bonn som ett led i regeringens Europapolitik för att träffa mina
            kolleger finansminister
          </note>
          <note>
            Waigel och ekonomiminister Möllemann för mycket intensiva och
            viktiga diskussioner. Jag har följt upp detta i dag på morgonen
            bl.a. med överläggningar med utrikesministern om de initiativ
            som Sverige och den svenska regeringen kommer att ta som en följd
            av dessa kontakter.
          </note>
          <note>
            Det som allt mer framstår som den dominerande frågan för de västtyska
            europeiska länderna är vad som händer i Sovjetunionen. Det finns
            från den tyska regeringens sida ett stort intresse att ta del
            av våra bedömningar och med oss diskutera de initiativ som kan
            komma att tas.
          </note>
          <note>
            Jag har, herr talman, ägnat tid åt denna viktiga fråga. Jag ber
            om ursäkt Lars Tobisson och Anne
          </note>
          <note>
            Wibble, att jag inte kunde behaga er på det sätt som ni önskar.
          </note>
          <note>
            Jag har dock inte gått miste om de vänliga resensioner av regeringens
            ekonomiska politik som
          </note>
          <note>
            Lars Tobisson och Anne Wibble ägnat sig åt.
          </note>
          <note>
            Jag har inte heller hållit mig borta från den debatt som var
            planerad för denna dag. Jag uppfattar talarordningen så att utskottsrepresentanterna
            skulle ha sin debattrunda först. Jag föreställer mig att ni inte
            skulle vilja att finansministern lägger sig i den uppgjorda talarordningen.
            Jag har följt de regler och den ordning som varit angivna. Jag
            har överseende med snubborna från Lars Tobisson och
          </note>
          <note>
            Anne Wibble.
          </note>
          <note>
            Herr talman! Jag vill föra in ett nytt perspektiv i denna den
            sista debatten om ekonomisk politik under denna mandatperiod.
            Jag ska tala om den ekonomiska politiken -- efter vändpunkten.
          </note>
          <note>
            Oppositionen har stirrat stint i backspegeln och sökt efter varje
            tecken som kan styrka tesen att det kommer att bli en oändligt
            lång och djup nedgång.
          </note>
          <note>
            Detta har hindrat er från att se i vindrutan och se den väg vi
            befinner oss på och de möjligheter som den vägen erbjuder.
          </note>
          <note>
            Lyssna noga på följande citat:
          </note>
          <note>
            ''Svensk ekonomi befinner sig just nu i ett utmärkt läge med
            låga inflationsförväntningar, fullt förtroende för kronan och
            en vändning uppåt för världskonjunkturen runt hörnet... Frågan
            är väl om utsikterna att rätta till balansproblemen varit bättre
            någon gång sedan början av 1970-talet.''
          </note>
          <note>
            Slut på citatet. Det fanns att läsa i Dagens Industri i måndags.
            Det har skrivits av en av tidningens ekonomiska experter, Olle
            Fahlén. Det är något annat än oppositionens jeremiader.
          </note>
          <note>
            Men det är inte oppsitionens kritik och politik som ska vara
            huvudämnet i denna debatt.
          </note>
          <note>
            Jag vill i stället beskriva hur jag ser på de kommande tre åren
            och vilka krav som kommer att ställas på den ekonomiska politiken
            under detta för
          </note>
          <note>
            Sverige viktiga skede.
          </note>
          <note>
            Låt mig börja med vändpunkten.
          </note>
          <note>
            När jag har talat om en vändpunkt för den svenska ekonomin så
            har jag fört en diskussion som är parallell med den diskussion
            som pågår i flera andra länder, t.ex. USA och Storbritannien.
            Samma diskussion pågår i de internationella organisationerna,
            t.ex. IMF, EG och OECD.
          </note>
          <note>
            Jag deltog i förra veckan i OECDs ministermöte i
          </note>
          <note>
            Paris. 1991 blir ett svagt år för världsekonomin med en halvering
            av tillväxttakten. Det är alla medvetna om. Men det finns en stor
            samstämmighet om att denna nedgång blir kort och grund, att utsikterna
            för en återvunnen tillväxt är goda.
          </note>
          <note>
            Enligt OECDs prognoser stannar tillväxten vid 0,3
          </note>
          <note>
            procent första halvåret, för att sedan börja skjuta fart och
            komma upp till 2,4 procent under andra halvåret.
          </note>
          <note>
            1992 kommer att bli ett mycket bättre år, med en fördubbling
            i tillväxttakten för världsekonomin.
          </note>
          <note>
            Sverige finns bland de länder som ligger först i nedgången, men
            som också kommer att vara främst i uppgången.
          </note>
          <note>
            Vi bör ha goda förutsättningar att framgångsrikt ta vara på denna
            uppgång. Jag vill peka på några viktiga faktorer:
          </note>
          <note>
            Vi är, för det första, på väg att klara upp våra egna kostnadsproblem.
          </note>
          <note>
            Arbetet med stabiliseringsavtalet är en stor framgång. Nu finns
            det avtal för mer än 85 procent av arbetsmarknaden. Det innebär
            att svensk industri nu kan börja återvinna konkurrenskraft gentemot
            utlandet.
          </note>
          <note>
            Vi är, vidare, på väg att etablera en prisstabilitet på god europeisk
            nivå.
          </note>
          <note>
            Vi har passerat vändpunkten för inflationen. Vi har nu kommit
            in i en period med mycket stabilare priser. Prognosen för konsumentprisindex
            för de kommande 12 månaderna pekar på att inflation stannar under
            4 procent. Vi har som en följd av detta kunnat se räntorna sjunka
            sedan början av året. Vi har nu, när vi befinner oss på rätt väg,
            också kunnat genomföra en anknytning till ecun och ytterligare
            markerat fastheten och konsekvensen i vår valutapolitik.
          </note>
          <note>
            Vi har gjort på det sett vi angav i kompletteringspropositionen.
            Detta har skett i samråd mellan regeringen och riksbank.
          </note>
          <note>
            För det tredje återskapar vi tillväxten med en ny och bättre
            inriktning.
          </note>
          <note>
            Vi kommer att få en vändning i industriproduktion och totalproduktion
            under året. Nästa år ökar tillväxten i den konkurrensutsatta sektorn
            med 2,5
          </note>
          <note>
            procent, medan vi håller tillbaka den inhemska sektorn på en
            tillväxt på en halv procent. Det innebär att vi har en ny och
            bättre inriktning som gör det möjligt att förbättra våra utlandsaffärer.
          </note>
          <note>
            Vi kan, för det fjärde, se att framtidstron är på väg tillbaka.
          </note>
          <note>
            De svenska hushållen är nu mer optimistiska om framtiden. Det
            gäller både den egna ekonomin och landets ekonomi. Det gäller
            inte minst förväntningarna om stabilare priser.
          </note>
          <note>
            Tilltron till Sverige har också ökat utomlands.
          </note>
          <note>
            Robert Taylor i Financial TImes konstaterade nyligen att intresset
            för Sverige har ökat bland utländska investerare. Regeringens
            ekonomiska politik och Europa-politik har övertygat den internationella
            opinionen om att Sverige har en stark framtid, skrev han.
          </note>
          <note>
            Många utländska banker rekommenderar nu sina kunder att investera
            i svenska företag. Senast var det brittiska Kleinwort Benson som
            gav en sådan rekommendation.
          </note>
          <note>
            Vi håller på att vinna slaget mot inflationen.
          </note>
          <note>
            Trendbrottet när det gäller kostnadsutvecklingen är alldeles
            klart. Trendbrottet när det gäller inflationsförväntningarna är
            också alldeles klart.
          </note>
          <note>
            Och trendbrottet i ränteutvecklingen är lika klart.
          </note>
          <note>
            Nu gäller det att ta vara på de möjligheter, som dessa trendbrott
            ger oss.
          </note>
          <note>
            I ett sprinterlopp kan man inte ligga kvar vid startlinjen och
            gräva allt djupare startgropar, som pessimisterna råder oss att
            göra. Skall man vara med bland de främsta vid målsnöret, så gäller
            det att komma i gång när skottet går.
          </note>
          <note>
            Det är dags att se framåt.
          </note>
          <note>
            Vi är alltså på väg att nå betydande framgångar med stabiliseringspolitiken.
            Dessa framgångar får inte tas till intäkt för att vi nu skall
            kunna börja köra med lösa tyglar. Nej, absolut inte.
          </note>
          <note>
            Det är en smal och stenig väg som vi ska vandra och det finns
            inte utrymme för några ystra språng.
          </note>
          <note>
            Under tiden som oppositionen stirrat i backspegeln har allt fler
            insett att den ekonomiska utvecklingen håller på att vända och
            att vi snart går in i en konjunkturuppgång. En del har redan --
            som Anne
          </note>
          <note>
            Wibble antydde -- börjat oroa sig för hur vi då skall kunna undvika
            att hamna i en ny överhettning och nya kostnadsproblem av det
            slag som vi drabbades av i slutet av 80-talet.
          </note>
          <note>
            Det är en viktig debatt. Den pekar framåt, och den kan bidra
            till att vi i god tid kan fatta rätt beslut. Jag vill därför ge
            mitt bidrag till den debatten. Låt mig börja med att ange några
            faktorer som gör att vi nu står bättre rustade för att åstadkomma
            en god ekonomisk tillväxt med bevarad balans.
          </note>
          <note>
            Den första faktorn är penningpolitiken. Kjell-Olof
          </note>
          <note>
            Feldt har i sin bok -- som jag rekommenderar till allmän läsning
            -- en målande beskrivning av den köpfest som startade när bankerna
            släppte loss en ohämmad kreditgivning. Det råder ingen tvekan
            om att den våldsamma kreditexpansion som skedde i slutet av 80-talet
            är en viktig förklaring till överhettningen, inflationen och kostnadskrisen.
          </note>
          <note>
            Något motsvarande behöver vi inte riskera under den nu förestående
            uppgången. Bankerna har lärt sig läxan. Finansbolagen går nu igenom
            stålbadet.
          </note>
          <note>
            De gamla ledningarna försvinner ut i dimman.
          </note>
          <note>
            Bankinspektionen har tagit ett starkare grepp.
          </note>
          <note>
            Kraven på bankernas kapitaltäckning har skärpts.
          </note>
          <note>
            Skattesystemet har reformerats, och det gör att det inte är lika
            lönsamt att låna och skuldsätta sig. På
          </note>
          <note>
            90-talet lönar det sig bättre att hushålla och spara.
          </note>
          <note>
            Det ger också en bättre grund för den ekonomiska återhämtningen.
          </note>
          <note>
            En annan avgörande faktor är finanspolitiken.
          </note>
          <note>
            Under de närmaste åren kommer den offentliga sektorns tillväxt
            att vara starkt begränsad. Vi har infört skattestopp för kommuner
            och landsting. Vi sparar i den statliga administrationen för att
            få resurser för mer angelägna ändamål. Vi kommer under de närmaste
            åren att ha en besvärlig statsfinansiell situation med stora,
            men tillfälliga, underskott.
          </note>
          <note>
            Det understryks med kraft av siffrorna för statens budgetsaldo.
            Det uppgår till ca 2 % av BNP för innevarande år och ca 1 % för
            det nya budgetåret.
          </note>
          <note>
            Det finns alltså inte utrymme varken för nya kostnadskrävande
            reformer eller för löften om skattesänkningar, allra minst ofinansierade
            sådana.
          </note>
          <note>
            Årets budgetunderskott kan jämföras med vad som gällde i början
            av 80-talet, när de borgerliga hade ansvaret. Då uppgick underskottet
            till ca 10 % av
          </note>
          <note>
            BNP. Man kan också jämföra med EG-länderna, som har ett budgetunderskott
            på i genomsnitt ca
          </note>
          <note>
            5 % av BNP. Men inte heller detta får användas som motiv för
            att nu ställa ut löften om försvagningar av statsfinanserna.
          </note>
          <note>
            Det kommer inte att finnas mer pengar till reformer. Det måste
            bli mer reformer för de pengar som finns. Det kommer inte att
            finnas utrymme för några stora skattesänkningar. Alla sådana löften
            saknar förankring i verkligheten. Vi måste spara och gneta och
            driva en mycket stram finanspolitik.
          </note>
          <note>
            En tredje faktor är arbetsmarknaden. Vi kommer att ha en kärv
            arbetsmarknad under detta och nästa år. Den internationella nedgången
            och våra egna kostnadsproblem har slagit hårt. Det drabbar många
            människor på många orter runt om i landet.
          </note>
          <note>
            Det skapar djup oro för framtiden.
          </note>
          <note>
            OECD har i sin Sverige-rapport pekat på att
          </note>
          <note>
            Sverige tack vare vår satsning på arbetslinjen har en mycket
            flexibel arbetsmarknad. Vi fullföljer nu satsningen på bl.a. utbildning
            och rehabilitering.
          </note>
          <note>
            När det är lågkonjunktur på arbetsmarknaden skall det vara högkonjunktur
            i utbildningen. Vi skall i varje konjunkturläge satsa på rehabilitering
            framför pensionering.
          </note>
          <note>
            Vi skall bekämpa arbetslösheten i dag, och vi skall samtidigt
            förhindra att det i morgon uppstår inflationsdrivande flaskhalsar.
            På så sätt skall vi vara väl rustade när uppgången kommer.
          </note>
          <note>
            En fjärde faktor är Europa. Om tio dagar skall stats- och regeringscheferna
            i EFTA och EG träffas för att förhoppningsvis att signera EES-avtalet.
            Det innebär ett genombrott för den ekonomiska integrationen i
            Europa. En rad hinder rivs för det ekonomiska samarbetet, och
            en ny stor marknad skapas.
          </note>
          <note>
            Den nya gemensamma marknaden kommer att innebära en hårdare konkurrens
            för svenska företag, men också större möjligheter till framgång
            och expansion för välskötta och förutseende företag. Det kommer
            att bli en kraftig stimulans till förnyelse och utveckling.
          </note>
          <note>
            Det finns således en rad faktorer som gör att
          </note>
          <note>
            Sveriges ekonomi kommer att vara i bättre skick inför en ny period
            av tillväxt.
          </note>
          <note>
            Det finns naturligtvis frågetecken kvar som skall rätas ut under
            de kommande åren. Dit hör frågan om lönebildningen. Även skeptikerna
            har tvingats erkänna att arbetet med stabiliseringsavtalet är
            en stor framgång. Det har skapats en samsyn om de ekonomiska förutsättningarna
            för avtalsrörelsen.
          </note>
          <note>
            Det har skapats en samsyn om den ekonomiska ramen och om fördelningsprofilen.
            Det har skapats en samsyn om att undvika de FUG-aroch PUG-ar och
            LUG-ar som under 80-talet skapade den falska känslan av att ge
            kompensation, men som enbart ledde till att alla fick luft i lönekuverten.
          </note>
          <note>
            Bertil Rehnberg och hans kolleger i förhandlingsgruppen är värda
            ett stort erkännande.
          </note>
          <note>
            De har visat att det går att komma ifrån huggsexorna. De har
            visat att det går att sluta avtal utan tredubbla klausuler. Även
            de som har varit kritiska till detta arbete borde nu stå upp och
            ge ett erkännande för en framgångsrik insats för konkurrenskraft,
            sysselsättning och välfärd.
          </note>
          <note>
            Men kritikerna har nu övergått från att underkänna försöket till
            att spana efter ett misslyckande bortom framgången. Vad händer
            om två år, när avtalsperioden löper ut i april 1993? Det har man
            undrat och lagt pannan i djupa veck.
          </note>
          <note>
            Det är mycket förutseende att nu, innan vi ännu är helt klara
            med årets avtalsrörelse, diskutera den avtalsrörelse som skall
            starta nästa höst. Det kommer att bli många tillfällen att diskutera
            den frågan. Jag vill för dagen bara göra ett par reflexioner.
          </note>
          <note>
            Jag är övertygad om att vi är på väg att skapa nya och bättre
            spelregler mellan statsmakterna och arbetsmarknadens parter. Regeringen
            och riksdagen har markerat sitt ansvar för den ekonomiska politiken.
            Vi har angett ramarna för löneförhandlingarna -- det finns inte
            längre några fria dragningsrätter. Vi skall ange ramarna också
            i framtiden. Om vi skall få respekt för detta måste vi själva
            leva efter det -- stabiliseringsavtalet måste gälla till punkt
            och pricka också för oss. Trappan måste städas från översta trappsteget.
          </note>
          <note>
            Den uppslutning som regeringen fått från centern och socialdemokraterna
            här i riksdagen i den här frågan har varit av avgörande betydelse.
            Det har gett stadga åt förhandlingsarbetet; det har varit ett
            starkt stöd åt alla goda krafter som nu vill växla om från inflationslöner
            till reallöner. Jag är också övertygad om att arbetsmarknadens
            parter nu kommer att ta vara på den här tiden och konstruktivt
            utforma en hållfast lönepolitik.
          </note>
          <note>
            Det behövs organisationer som kan ta ett samlat ansvar. Det behövs
            ledningar som kan klara den svåra avvägningen mellan motstående
            intressen.
          </note>
          <note>
            Jag är övertygad om att det som nu har hänt har stärkt de krafter
            som vill skapa ordning och reda på svensk arbetsmarknad.
          </note>
          <note>
            Att få till stånd avtal som stärker konkurrenskraften och samtidigt
            ger goda reallöner -- det är ett nödvändigt villkor för en varaktig
            tillväxt, men det är inte tillräckligt. Det krävs insatser över
            ett brett fält. Det krävs politiska insatser, men framför allt
            insatser ute i arbetslivet.
          </note>
          <note>
            Det bör nu vara möjligt att få till stånd en snabbare tillväxt
            än den som vi hade under 80-talet.
          </note>
          <note>
            Vi har på det politiska planet vidtagit en rad åtgärder. Skattesystemet
            har reformerats.
          </note>
          <note>
            Jordbruket avregleras, liksom finansmarknaderna.
          </note>
          <note>
            Konkurrensen främjas genom ny lagstiftning. Vi bantar den statliga
            förvaltningen, och vi decentraliserar beslutsfattandet. Vi satsar
            på en modernisering av infrastrukturen.
          </note>
          <note>
            Men det som är helt avgörande för tillväxten är vad som sker
            ute på företagen och förvaltningarna. Det är där resurserna skapas,
            och det är där initiativen som ger ökad produktivitet skall tas.
            Det är nu nödvändigt att göra produktiviteten till en i bästa
            mening allmän angelägenhet.
          </note>
          <note>
            Här finns en intressant koppling mellan två tendenser i tiden.
            Det är mellan den ekonomiska politikens mål om en snabbare tillväxt
            och de fackliga strävandena att skapa ''det goda arbetet''.
          </note>
          <note>
            Det handlar om förändringar i arbetets organisation som bygger
            på de anställdas intresse av att utveckla sina arbeten och sig
            själva. Det handlar om kompetenshöjning -- om en stor satsning
            på att höja, fördjupa och bredda 90-talets yrkeskunnande. Det
            är just detta vi nu siktar in oss på när arbetsmarknadspolitiken
            nu får en ännu mer ambitiös uppläggning.
          </note>
          <note>
            Det handlar också om att skapa ett gott klimat för samarbete
            mellan ledning och de anställdas representanter och en samsyn
            om produktivitet som grunden både för verksamheten och för goda
            reallöner.
          </note>
          <note>
            Det är detta som kommer att vara en huvuduppgift för den ekonomiska
            politiken -- efter vändpunkten.
          </note>
          <note>
            Skall tillväxten bli stabil och bestående måste den förenas med
            en rättvis fördelning. Det gäller att i varje läge skapa balans
            mellan individens behov av trygghet och produktionens krav på
            flexibilitet, balans mellan politik och marknad.
          </note>
          <note>
            Den politik som högeralliansen lagt fram innebär ett allvarligt
            hot mot både rättvisan och tillväxten.
          </note>
          <note>
            Inom högern pågår en formlig tävlan om vem som kan lova ut de
            största och snabbaste skattesänkningarna. Ena veckan lovar högeralliansen
            bort 30 miljarder i skattesänkningar, nästa vecka lovar ni bort
            80--90 miljarder kronor i skattesänkningar. Så snart Industriförbundet
            kräver att skatterna skall sänkas med drygt 100
          </note>
          <note>
            miljarder och galosch-högern dubblar till uppemot
          </note>
          <note>
            200 miljarder kronor måste ni störta ut och bjuda över er själva.
            Ian Wachtmeister kan stoltsera som svansen som styr högeralliansen.
          </note>
          <note>
            Alternativen är nu tydligare än någonsin. Vi står inför ett val
            mellan stora skattesänkningar eller att hävda en välfärd som omfattar
            alla men ger mest åt dem som bäst behöver.
          </note>
          <note>
            Det gäller på område efter område: inom barnomsorg, skola, sjukvård,
            äldreomsorg och rehabilitering.
          </note>
          <note>
            Välfärdssamhället har alljämt många brister. I ett kärvt statsfinansiellt
            läge är det inte möjligt att lova nya reformer, som kräver ökade
            skatter. Det går inte heller att utlova stora skattesänkningar
            utan att det kommer att gå ut över viktiga delar av välfärden.
            Det är tryggheten och rättvisar som kommer i kläm med en sådan
            politik.
          </note>
          <note>
            Finns det några hot mot den period av förnyad tillväxt och framsteg
            som vi alla vill se? Ja, självfallet finns det risker. Den internationella
            bilden rymmer många risker, och även om den nu präglas av en viss
            stabilitet kan bilden snabbt förändras.
          </note>
          <note>
            På det inhemska planet hotas framstegen av det politiska kaos
            som skulle uppstå om det blev en borgerlig majoritet av Sifo-modell
            här i riksdagen.
          </note>
          <note>
            Det skulle bli ett parlamentariskt kaos.
          </note>
          <note>
            Det skulle också snabbt leda till allvarliga ekonomiska problem,
            när alla löftena om sänkta skatter och ökade utgifter skall genomföras.
          </note>
          <note>
            Allt fler ekonomiska experter pekar nu på risken av en sådan
            omläggning av den ekonomiska politiken.
          </note>
          <note>
            I radions Ekonomiska klubben sade bankekonomen Olle Djerf att
            den stora faran för den ekonomiska utvecklingen är vallöften om
            stora skattesänkningar som inte kan finansieras. Hans kollega
            Sören Andesson sade att om den politik som nu bedrivs får ligga
            fast kommer inflationen och räntorna att sjunka. Farorna ligger
            i att man lägger om politiken.
          </note>
          <note>
            Herr talman! Jag vill därför avsluta med tre frågor riktade till
            oppositionens företrädare, framför allt till högeralliansens företrädare.
          </note>
          <note>
            Moderaterna har sagt att arbetslösheten i år skulle bli 5 %,
            att räntorna skulle förbli höga och att inflationen skulle bli
            12--13 %. Vi vet nu att arbetslösheten kommer att stanna under
            3 % som genomsnitt i år. Vi vet att räntorna har sjunkit ordentligt
            sedan årsskiftet. Vi vet att inflationen under de kommande tolv
            månaderna stannar under
          </note>
          <note>
            4 %.
          </note>
          <note>
            På vilket sätt skall ni ändra er politik nu när ni ser att verkligheten
            är en annan än den som ni målat upp?
          </note>
          <note>
            Den andra frågan gäller era löften om att både sänka skatterna
            och höja anslagen till många olika ändamål. Ni har från de borgerliga
            partiernas sida lagt fram förslag på nya utgifter på sammanlagt
            över 15 miljarder kronor. Ni har lagt fram förslag om skattesänkningar,
            som innebär en försvagning av statsfinanserna med ytterligare
            37 miljarder kronor.
          </note>
          <note>
            Vilka löften är det som gäller? Är det löftena om ökade anslag
            eller löftena om sänkta skatter? Eller tror ni att man kan finansiera
            ökade utgifter med sänkta inkomster?
          </note>
          <note>
            Den tredje frågan gäller det förslag till systemskifte för Sverige
            som högeralliansen har presenterat. Jag kan inte finna ett enda
            förslag som inte redan har genomförts i Storbritannien under Margaret
          </note>
          <note>
            Thatchers tid. Vi vet vad som händer där.
          </note>
          <note>
            Kan ni förklara hur den politik som gav upphov till arbetslöshet
            och växande klassklyftor i
          </note>
          <note>
            Storbritannien under 80-talet skall ge arbete och rättvisa i
            Sverige på 90-talet?
          </note>
          <note type="speaker">
            Anf. 25 LARS TOBISSON (m) replik:
          </note>
          <note>
            Herr talman! Som skäl för sin sena ankomst hit i dag angav finansministern
            att han var i Tyskland i går. Själv stod jag i denna talarstol
            till strax före klockan två i natt, men jag hann ändå hit i tid.
            Vid den tidpunkten, strax före vår debatt om statliga betalningar,
            förekom en debatt om högskolan. Då var minister Bengt Göransson
            närvarande, utan att vara uppsatt på talarlistan eller att gå
            in i debatten.
          </note>
          <note>
            Jag tror inte att det uppfattades som påträngande på något sätt.
            Jag tror att det uppfattas som en artighet att man när viktiga
            frågor behandlas i kammaren befinner sig här, och jag tycker nog
            att finansministern skall tänka över det.
          </note>
          <note>
            Det fanns i finansministerns anförande ingenting om politiska
            åtgärder som är nödvändiga för att råda bot på den djupaste avmattning
            som Sverige har haft på mycket länge. Man fick en känsla av att
            allt löser sig av sig själv och att det enda hotet är att det
            blir en borgerlig majoritet i riksdagen efter valet -- då skulle
            det gå åt skogen. Detta är faktiskt inte någon särskilt trovärdig
            beskrivning, och jag tror inte att någon ekonom av facket verkligen
            ställer upp på att detta skulle vara läget just nu.
          </note>
          <note>
            Jag såg i televisionen en kväll med förvåning finansministern
            säga att Sverige enligt tidningen
          </note>
          <note>
            The Economist skulle bli främst ut ur den här nedgången.
          </note>
          <note>
            Det är mycket konstigt, eftersom man i samma tidning varje månad
            har publicerat en rangordning av viktiga länder när det gäller
            de ekonomiska utsikterna för 1991 och även för 1992.
          </note>
          <note>
            Rangordningen avser tillväxt, inflation och bytesbalans. Sverige
            har sedan i somras varit parkerat på trettonde och sista plats
            i detta avseende. Detta är inte något tecken på att man på tidningen
            anser att det skall gå uppåt. Om inte finansministern läser The
            Economist ända fram till slutet kunde han ha sett detta i den
            moderatliberala motionen.
          </note>
          <note>
            Finansministern menar att stabiliseringsavtalet löser allt. Jag
            har sagt det förr, och jag upprepar det: Som gammal förhandlare
            vet jag att det går att fästa alltför stort avseende vid avtal.
          </note>
          <note>
            Det påminner mig om när finansminister Feldt för några år sedan
            hade påbjudit att inga avtal fick överstiga 4 %. Det var mycket
            lätt för parterna att komma överens om avtal som uppgick till
            just 4 %, men därutöver, i den praktiska utvecklingen, steg lönerna
            med 8--10 %. Det är vad som händer på marknaden som betyder något.
          </note>
          <note>
            På samma sätt är det väldigt lätt att definiera bort inflationen
            genom att ställa upp en optimistisk prognos och sedan räkna tolv
            månader framåt. Då kan man komma ned till låga tal. Men den aktuella
            inflationssiffran såsom den mäts på årsbasis -- och den har bekräftats
            i dag i siffran för maj -- är fortfarande över 10 %.
          </note>
          <note>
            Jag fick inte Hans Gustafsson att medge oro för investeringsflykten.
            Jag citerade tidigare -- jag tror att Allan Larsson hade hunnit
            hit då -- vad Lars
          </note>
          <note>
            Ramqvist på Ericsson har sagt. Kan Allan Larsson förklara för
            mig hur man skall kunna få hejd på den pågående utvecklingen utan
            att göra det som Allan
          </note>
          <note>
            Larsson så ivrigt bekämpar, nämligen att sänka skattetrycket,
            att få ned de höga skatterna i
          </note>
          <note>
            Sverige?
          </note>
          <note type="speaker">
            Anf. 26 ANNE WIBBLE (fp) replik:
          </note>
          <note>
            Herr talman! Finansministern uppehöll sig som alltid vid den
            optimistiska bilden. Det är kanske naturligt att en finansminister
            gör så. Om han hade varit här och lyssnat skulle han ha noterat
            att även jag i mitt anförande sade många vänliga saker om en hel
            del av de beslut som har fattats under det senaste året. Efter
            det att man avfärdade den tredje vägens politik har man faktiskt
            ändrat på en hel del ting och fattat beslut om en viktig skattereform,
            om
          </note>
          <note>
            EG-ansökan, om energipolitiken, om förändringar i sjukförsäkringen
            och annat. Jag tror alltså inte att vi behöver tvista på den punkten.
            Men problemet är vad man skall göra sedan. Det har ju skett väsentliga
            förbättringar och förändringar även i omvärlden. Det är förhållandet
            till omvärlden som är avgörande för svensk industris förmåga att
            konkurrera. Man kan inte jämföra läget i Sverige nu med läget
            i Sverige för tio år sedan. Vad det handlar om är att jämföra
            svensk industris möjligheter nu med utländsk industris möjligheter
            nu. Det är den jämförelsen som Allan Larsson glömmer bort. Det
            handlar alltså om vad man skall göra i fortsättningen för att
            få stopp på en del negativa processer, som fortsätter att vara
            negativa, framför allt investeringsflykten och bristen på utvecklingskraft
            hos mindre och medelstora företag i Sverige i dag. Dessa hämmas
            nämligen starkt av många besvärande regler, som alla är restposter
            av gammal traditionell socialdemokratisk politik.
          </note>
          <note>
            Jag vill därför gärna att Allan Larsson ändå kommenterar en av
            de frågor jag ställde i mitt anförande: Är Allan Larsson en av
            de, förmodligen utomordentligt sällsynta individer i Sverige som
            på fullt allvar anser att Sveriges ekonomiska problem automatiskt
            går över när utlandskonjunkturen vänder? Är det bara konjunkturproblem
            som Allan
          </note>
          <note>
            Larsson anser att vi har? Finns det inga strukturproblem? Om
            det finns strukturproblem också, vilket alla seriösa debattörer
            i svensk ekonomisk debatt anser, har Allan Larsson ett problem,
            och han har ännu icke besvarat hur det skall föras.
          </note>
          <note>
            Allan Larsson försökte göra sig litet lustig genom att tala om
            tävlingar i skattesänkning. Han förklarade att detta inte var
            någonting för socialdemokraterna. Det är beklämmande om man ser
            skattepolitiken som någon slags tävlan om att vara mest populär.
            Jag inser att det är detta synsätt som ligger bakom socialdemokraternas
            beslut om matmomsen. Men jag beklagar Allan Larsson, som skall
            försöka driva någon slags enhetlig linje i ett parti som resonerar
            med utgångspunkt från populariteten som enda princip. För oss
            liberaler är skattepolitik faktiskt betydligt viktigare än så.
            Jag tror att Allan Larsson skulle ha glädje av att försöka hålla
            sig till några slags principer om någonting här i verkligheten.
          </note>
          <note type="speaker">
            Anf. 27 LARS-OVE HAGBERG (v) replik:
          </note>
          <note>
            Herr talman! Vi har hört finansministern berätta för oss hur
            det kapitalistiska Sverige hävdar sig i den internationella kapitalistiska
            konkurrensen.
          </note>
          <note>
            Nu är de internationella krafterna helt övertygade om att det
            går bra i Sverige. Då inställer sig utifrån ett arbetarrörelseperspektiv
            frågan: Vad är det som har övertygat? Är det en bra arbetsorganisation,
            en rättvis fördelning av lönerna, en hög produktivitet och ett
            högt deltagande av arbetande i arbetslivet?
          </note>
          <note>
            Icke! I direkt anslutning till EG har vi fått en sämre sjukförsäkring,
            återhållsamma löneavtal framför allt för de lågavlönade, en skatteomläggning
            som gynnar de högavlönade, en ny arbetslöshetspolitik framför
            allt ur regionalpolitisk synpunkt och ett stopp för kärnkraftsavvecklingen.
            Detta är bara några exempel på det som jag anar har övertygat
            den internationella marknaden. Jag tycker inte att detta kan vara
            bra för de balansproblem som jag tycker att Allan Larsson underskattar,
            nämligen de balansproblem som handlar om de ekonomiska klyftorna
            i samhället. Hur skall vi kunna få en hög produktivitet om vi
            har en stor lönespridning och stora klassklyftor i samhället,
            som började på 80-
          </note>
          <note>
            talet och som nu fortsätter med marknadens hjälp?
          </note>
          <note>
            Hur skall det bli med kompetensen i arbetslivet?
          </note>
          <note>
            Räcker det med de insatser som görs för de arbetslösa via AMS?
            Naturligtvis inte! Det behövs oerhört mycket större insatser för
            att hävda kompetensen i arbetslivet.
          </note>
          <note>
            Regionalpolitiken ser ut att ha drabbats av ytterligare svårigheter,
            inte minst på grund av de varsel som sker inom industrin, något
            som kan ha stor regionalpolitisk betydelse. Detta borde vara oerhört
            centrala problem för regeringen att ta tag i.
          </note>
          <note>
            Jag instämmer i att det skall vara reallöner. Man skryter med
            att man nu har tagit bort alla FUG-ar,
          </note>
          <note>
            PUG-ar och LUG-ar. Den som varit verksam inom industrin vet att
            just förtjänstutvecklingsgarantin kanske var den lågavlönades
            enda chans att få någon löneökning.
          </note>
          <note>
            Men de rikens, och välavlönades förtjänstutvecklingsgaranti har
            alltid varit som en kork och varit den verkliga drivkraften till
            inflationen. Det har inte varit de lågavlönade, som arbetar på
            fast timlön och som skulle behöva förtjänstutvecklingsgarantin
            för att, såsom de arbetskamrater som går på ackord, få del av
            produktivitetsutvecklingen i industrin. Den förtjänstutvecklingsgarantin
            måste vi ha kvar.
          </note>
          <note>
            Klyftorna ökar med de avtal vi har i dag. Däremot skall vi städa
            på det översta trappsteget. Då blir inte verkställande direktörer
            och andra högavlönade med. Min fråga är: Kommer städpatrullen
            att finnas efter 1991 och 1992 både för riksdagsmän och statsråd?
            I annat fall kanske FUG-en kommer in igen.
          </note>
          <note type="speaker">
            Anf. 28 CARL FRICK (mp) replik:
          </note>
          <note>
            Herr talman! Det är kanske naturligt att finansministern pratar
            mest om pengar, men det är inte alltid som det räcker.
          </note>
          <note>
            Det är alldeles utmärkt att vi har fått den här återhållsamheten
            på lönesidan, så att vi kan minska inflationen. Det är också alldeles
            utmärkt att vi fått ett ökat sparande. Det innebär att vi kan
            minska det privata konsumtionsutrymmet, något som också minskar
            det materiella slöseriet.
          </note>
          <note>
            Detta kan faktiskt leda till att vi kan få en omfördelning av
            produktionen till export och bort från inhemsk konsumtion. Det
            måste ju vara väldigt bra för vår bytesbalans.
          </note>
          <note>
            Finansministern glömmer gärna bort de andra delarna av våra problem,
            nämligen att vi också har ekologiska problem. Vi har ständigt
            framfört behovet av att minska den materiella förbrukningen, bl.a.
            genom att minska behovet av fossila bränslen och mycket annat.
            Det kan ske genom olika åtgärder, bl.a. genom en effektivare energianvändning.
            Det leder till att vi får en minskad import och därmed återigen
            en förbättrad bytesbalans. Men den typen av frågor tar finansministern
            inte gärna upp. Jag kan inte förstå det, eftersom bytesbalansfrågorna
            ändå borde vara av stort intresse för en finansminister.
          </note>
          <note>
            Vi har sagt att vi vill höja energiskatter och annat och kompensera
            detta med en sänkning av arbetsgivaravgifterna. Det har många
            positiva verkningar när det gäller sysselsättningen runt om i
            landet.
          </note>
          <note>
            Det är intressant att notera att finansministern inte tar upp
            dessa frågor. Det är underligt att finansministern inte tar upp
            hela vår dubbla problematik, nämligen såväl de ekonomiska som
            de ekologiska problemen, eftersom dessa faktiskt långsiktigt hör
            ihop. Jag tycker att det måste vara en av en finansministers uppgifter
            att inte bara diskutera de omedelbara och mycket näraliggande
            problemen. Vi måste ha en långsiktig vy över vad vi kan tänka
            oss att åstadkomma i framtiden. De ekonomiska och ekologiska problemen
            hör intimt samman. Man kan inte långsiktigt klara sin ekonomi
            om man inte bryr sig om skeendet i den ekologiska omgivningen.
          </note>
          <note>
            Jag är medveten om att jag kanske är litet tjatig på den här
            punkten, men jag tror faktiskt att vi här har en av de allra viktigaste
            framtidsfrågorna, och det är därför jag är litet envis. Det skulle
            vara intressant om finansministern på något sätt kunde beröra
            den här problematiken samtidigt som han talar om behovet av att
            vi skall vara återhållsamma med våra löner, att vi skall spara
            osv. för att på olika sätt minska vår materiella konsumtion och
            samtidigt komma till rätta med våra budgetproblem och våra bytesbalansproblem
            och därmed också börja att komma till rätta med de ekologiska
            problemen.
          </note>
          <note type="speaker">
            Anf. 29 GUNNAR BJÖRK (c) replik:
          </note>
          <note>
            Herr talman! Finansministern har letat efter ljuspunkter i dimman,
            och varje ljuspunkt han funnit har han sett som en vändpunkt.
            Jag måste erkänna att jag tycker att det är en mycket optimistisk
            person som i varje ljuspunkt ser någon slags vändpunkt.
          </note>
          <note>
            Jag tycker att det är ett ganska lättsinnigt resonemang som finansministern
            för. Han bortser från den verklighet som vi befinner oss i. Även
            om konjunkturen skulle vända, något som vi ser fram emot, är problemen
            inte lösta med det. Det tycker jag att det är viktigt att komma
            ihåg. Flera av de artiklar finansministern skrivit under den senaste
            tiden har gett bilden av ett visst lättsinne -- han försöker tiga
            ihjäl verkligheten. Man kan inte blunda sig igenom valrörelsen
            genom att bara tala om några ljuspunkter långt fram som man inte
            vet något om.
          </note>
          <note>
            När det gäller Rehnbergavtalet tycker jag att det är bra att
            85 % av marknaden är klar. Jag tror ändå att det har varit bra
            att man har försökt göra det man kan. Det är åtminstone bättre
            än att inte göra någonting alls. Däremot måste man naturligtvis
            inse att den dag de här avtalen släpper kan det uppstå betydande
            problem.
          </note>
          <note>
            När det gäller budgeten och andras lösningar tycker jag att man
            kanske skall vara litet försiktig. Man kan inte kritisera de andra
            partierna för att de försämrar och kommer med dåliga förslag till
            hur man skall spara pengar och i nästa mening säga att man inte
            finansierar för att därefter i en tredje mening lägga ihop vad
            de tre icke socialistiska partierna tillsammans har föreslagit.
            De har ändå finansierat sina alternativ var för sig. Med tanke
            på utfallsprognosen över nuvarande budget bör man kanske vara
            litet försiktig från regeringens sida med att kritisera andra
            partier.
          </note>
          <note>
            Finansministern är ganska säker på att arbetslöshetstalen skall
            stanna upp. Vi hoppas att han har rätt. Men hur säker kan man
            vara på att finansministern har rätt på den punkten? Det kanske
            bara är ett sätt att försöka skjuta problemen ifrån sig. Det kan
            faktiskt tolkas så.
          </note>
          <note>
            När det gäller att kritisera andra för skattesänkningar vill
            även socialdemokraterna nu sänka eller omfördela mervärdeskatten.
            Studerar man Larssons egna budgetar blir man inte så imponerad
            över hur han har räknat på t.ex.
          </note>
          <note>
            skattereformen. Inkomstsidan har inte riktigt blivit den man
            har tänkt sig, för att inte tala om utgiftssidan. Man kanske skall
            vara försiktig när man kritiserar andra.
          </note>
          <note>
            Det är viktigt att komma ihåg att vi behandlar en reservation.
            Jag frågade tidigare vilka åtgärder finansministern har tänkt
            vidta för att komma till rätta med det bekymmersamma budgetunderskottet.
          </note>
          <note>
            Anf. 30 Finansminister ALLAN LARSSON (s)
          </note>
          <note>
            replik:
          </note>
          <note>
            Herr talman! Låt mig börja med att säga till Carl
          </note>
          <note>
            Frick att jag personligen tycker att frågorna om samspelet mellan
            ekonomi och ekologi är viktiga.
          </note>
          <note>
            Jag och regeringen har markerat detta både i budgetpropositionen
            och kompletteringspropositionen. Vi skall ställa om vår ekonomi
            långsiktigt både vad det gäller produktion och konsumtion så att
            vi får en uthållig tillväxt. Vi skall ha ökad tillväxt och även
            ta ökad hänsyn till naturen och miljön. Det finns inget tvivel
            på den punkten.
          </note>
          <note>
            Det genomgående draget i oppositionens kommentarer är att man
            ännu ivrigare stirrar i backspegeln. Allt man kan hitta om det
            som har varit tas fram, men man säger ingenting om framtiden.
            Det är uppenbart att det finns en opposition som präglas av den
            djupaste pessimism och dysterhet inför framtiden. Hur skall man
            ta sig an de stora viktiga frågorna om ens tillstånd är så präglat
            av pessimism? Hur skall ni kunna ta er an detta om ni inte ens
            upptäcker vad som händer, det som ni kan läsa om och det som ni
            kan ta del av i uttalanden från alla håll?
          </note>
          <note>
            Vad har vi åstadkommit med den ekonomiska politiken? Vi har åstadkommit
            en radikal nedväxling av kostnaderna. Det är något som alla mina
            kolleger utomlands frågar med stort intresse om, men inte ni.
            Vi åstadkommer en radikal nedväxling av inflationstakten. Se på
            hushållens förväntningar för framtiden, som har uppmätts av
          </note>
          <note>
            SCB. Titta på de prognoser som finns om prisutvecklingen. Jag
            kan med stort självförtroende diskutera med mina västtyska kolleger
            och säga att vi kommer att ha en inflationsutveckling på god europeisk
            nivå. Det är ingenting att skämmas för.
          </note>
          <note>
            Jag är stolt över att vi gör det här.
          </note>
          <note>
            Vi har tagit ned räntorna. Från årsskiftet har de korta räntorna
            sjunkit med ungefär 3 % och de rörliga bostadsräntorna med ungefär
            4 %. Det är resultat som talar. Vi har lagt en god grund för att
            återvinna tillväxten, och vi möter ett ökat förtroende. Percy
            Barnevik har sagt att nu ser mera positivt på att investera i
            Sverige än vad han har gjort på många år. Volvochefen har också
            understrukit detta, och flera andra ser en god framtid. Financial
            Times säger att utländska investerare ser att Sverige har en stark
            ekonomisk framtid.
          </note>
          <note>
            Varför kan inte ni ge ett erkännade och låta oss diskutera utifrån
            samma underlag om framtiden?
          </note>
          <note>
            Ni målar in er med svart färg i ett hörn.
          </note>
          <note>
            Med den inriktning vi nu har kommer vi också att få en tillväxt
            som har en bättre sammansättning, därför att den är starkare inriktad
            på utlandsmarknaden och för att vi håller tillbaka hemmamarknaden.
            Det är nödvändigt att göra så om vi skall kunna klara de balansproblem
            vi har i utrikeshandeln.
          </note>
          <note>
            Anne Wibble frågar om Allan Larsson tror att alla probblem är
            lösta bara det blir en konjunkturuppgång. Jag måste säga att jag
            tycker att det var enfaldigt. Anne Wibble är en utomordentligt
            intelligent, kunnig och klok person, men det var under Anne Wibbles
            nivå. Jag har hållit ett anförande där jag försökt ta upp några
            av de stora centrala frågorna som vi står inför. Det gäller hur
            vi skall klara stabiliseringspolitiken framöver, var vi har källan
            till framtida tillväxt och hur vi skall få ett samspel mellan
            ekonomisk politik och det arbete som utförs i företagen. Jag har
            pekat på samspelet mellan tillväxtpolitik och fördelningspolitik.
            Det är de huvudfrågor som vi står inför. Och så står Anne Wibble
            här och frågar på det sättet -- märkligt.
          </note>
          <note>
            Vad är alternativet till regeringens ekonomiska politik? Om SIFOs
            siffror står sig skall ni i höst tillsammans med Ian Wachmeister
            som kommer in här ''vid lunchtid'' som tungan på en våg att lägga
            upp politiken. Vad är det för politik? Vi har läst en gemensam
            reservation ifrån tre av partierna. Men, herr talman, detta är
            politisk vattvälling. Det kan man inte leva på. Det kan man inte
            styra Sverige med. Alla de viktiga frågorna har ni lagt åt sidan.
          </note>
          <note>
            Ni skulle bli en regering som inte kunde handla. Vi skulle vara
            totalförlamade. Det är precis detta som många fristående bedömare
            nu pekar på. De stora riskerna för Sverige är att vi får en regering
            av det här slaget. Alla viktiga frågor återstår. Vi kanske kan
            få ett svar här i dag innan vi lämnar riksdagen för den här sessionen
            och valdebatten börjar.
          </note>
          <note>
            Hur skall ni hantera kommunernas ekonomi? Skall det ske med fortsatt
            lagstiftning som moderaterna och folkpartiet vill, eller är det
            fritt fram för skattehöjningar som Björk vill? Kommer ni att sopa
            stabiliseringstalen åt sidan, eller kommer
          </note>
          <note>
            Björk och centern att ha ett inflytande på det området? Hur kommer
            det att gå med den aktiva arbetsmarknadspolitiken? Moderaterna
            vill rösta ned. Kommer centern att kunna stå emot på den punkten?
            Det är en oerhört viktig fråga. Vi har nu en arbetslöshet som
            har legat på 2,1--2,3 % under vintern och våren. Det kommer att
            bli en uppgång under sommaren enligt det säsongsmässigt normala
            mönstret, och det når en topp i början av september. Sedan kan
            det börja pressas ned igen.
          </note>
          <note>
            Det krävs en mycket aktiv arbetsmarknadspolitik för att ge människor
            chansen att komma tillbaka och få utbildning, utveckling och rehabilitering.
          </note>
          <note>
            Hur går det med detta om det blir som SIFO nu säger?
          </note>
          <note>
            Hur kommer det att gå med familjepolitiken? Blir det folkpartiets
            linje eller moderaternas linje som innebär att några hundra tusen
            kvinnor med småbarn inte får något ekonomiskt utbyte av sitt förvärvsarbete?
            Med de marginaleffekter som ni lägger in undergräver ni deras
            möjligheter fullständigt. Hur kommer det att gå med matpriserna
            om det blir en sådan regering? Hur blir det med gränsskyddet?
            Kommer moderaterna och centern att ta kommando eller kommer folkpartiet
            att kunna stå upp för en konsumentlinje?
          </note>
          <note>
            Vilken utgiftspolitik skall ni bedriva? Hur mycket mer skall
            försvaret kosta, och hur skall ni finansiera det? Hur blir det
            med biståndet? Blir det folkpartiets ökning eller moderaternas
            nedskärning? Hur blir det med bensinskatten:
          </note>
          <note>
            centerns höjning, eller moderaternas sänkning?
          </note>
          <note>
            Så här ser det ut. Jag tog bara några exempel. Jag har en lång
            lista på ytterligare ett antal sådana frågor som jag skulle vilja
            ställa. Jag skall inte tynga med mer än detta, men ge oss nu ett
            bidrag på dessa områden. Ni har väl ändå diskuterat det när ni
            har skrivit er samman och tänkt efter vad som kan hända i höst.
            Inte går ni väl till valet och till en möjlig regeringsbildning
            utan att veta var ni befinner er på dessa områden?
          </note>
          <note>
            Låt mig avsluta med en fråga till. Det som ni talat om här som
            den enda avgörande frågan för den ekonomiska utvecklingen är vad
            ni kallar att sänka skattetrycket.
          </note>
          <note>
            Jag är också för att sänka skattetrycket, men jag vill göra det
            genom att åstadkomma en god ekonomisk utveckling i Sverige och
            samtidigt en mycket hårdhänt utgiftsprövning.
          </note>
          <note>
            Jag är inte beredd att offra viktiga välfärdsförhållanden för
            människorna på det skattesänkningens altare som ni har. Det är
            viktigt att stå upp för barnen, pensionärerna, för dem som är
            sjuka, för ungdomarna som skall ha en bra utbildning. Det tänker
            jag göra.
          </note>
          <note>
            När ni talar om att det enda som behövs är att sänka skattekvoten,
            borde det vara lätt för er att visa vilka fantastiska resultat
            ni kan få genom att peka på de länder som har en lägre skattekvot.
          </note>
          <note>
            I USA är skatternas andel bara 30 %, mot 56 i
          </note>
          <note>
            Sverige. Om skattetrycket är avgörande, varför lever då 20 miljoner
            fattiga under existensminimum i USA? Varför kommer produktionen
            där nu att visa stagnation?
          </note>
          <note>
            I Storbritannien är skatternas andel 36 %, klart lägre än i Sverige.
            Om det bara är skattetrycket det beror på, varför går då 2 miljoner
            engelsmän utan arbete och varför är inflationen ungefär lika hög
            som i Sverige?
          </note>
          <note>
            I Italien är skatternas andel 38 %. Om skattetrycket är det avgörande
            varför har Italien, näst efter
          </note>
          <note>
            Grekland, OECDs största underskott i offentliga finanser?
          </note>
          <note>
            I Finland är skattetrycket 38 %. Om det bara hänger på skattetrycket,
            varför har Finland nordens lägsta BNP per invånare?
          </note>
          <note type="speaker">
            Anf. 31 GUNNAR BJÖRK (c) replik:
          </note>
          <note>
            Herr talman! Jag måste erkänna att finansministern är en ganska
            obotlig optimist. Först bekymrar han sig inte över att inflationen
            stiger, men sedan gläder han sig åt att han får ned den.
          </note>
          <note>
            Han bekymrar sig tydligen inte för allt vad den socialdemokratiska
            regeringen har ställt till med, men firar när han lyckas rätta
            till det som är självklart.
          </note>
          <note>
            Jag tycker det är viktigt att säga om denna reservation att den
            rör den ekonomiska politiken.
          </note>
          <note>
            Ingen har gjort anspråk på att det skall vara en valpolitisk
            plattform i vidare mening. Vi har inte haft den hanteringen.
          </note>
          <note>
            Jag instämde inte i kritiken över att finansministern inte var
            närvarande. Jag förstod att han hade viktiga saker att göra. Men
            jag börjar inse att det är synd att han inte var här. När han
            började klaga på centern och kommunalskattehöjningar borde han
            ha fått höra vad jag sade. Jag sade så här: Såväl den statliga
            som den kommunala konsumtionen måste hållas tillbaka. Det innebär
            att vi inte alls anser att kommunernas skatt skall höjas, utan
            vi har en mycket sträv hållning.
          </note>
          <note>
            Däremot tycker vi illa om lagstiftning. Vi tror att kommunalmän
            är ganska kloka personer som man kan göra upp med.
          </note>
          <note>
            När det gäller oenigheten mellan olika grupperingar, vet jag
            inte om Allan Larsson läste i en lista från ett socialdemokratiskt
            gruppmöte här i riksdagen eller vad det var.
          </note>
          <note>
            Ifrån centerns sida är vi ändå ganska nöjda med den reservation
            som finns. Det finns betydelsefulla delar i den. Det gäller fördelarna
            med regional balans, att tillväxten skall vara långsiktigt hållbar,
            dvs. att miljöns restriktioner skall vara uppfyllda.
          </note>
          <note>
            Vi har en ordentlig skrivning om infrastruktursatsningar med
            gemensamma åsikter i den frågan. Sedan kan man ha olika åsikter
            om vägarna, det vore konstigt annars. Vi har klart sagt att arbetslösheten
            inte skall användas som ett medel i den ekonomiska politiken.
          </note>
          <note>
            Jag skulle kunna fortsätta. Vi är alltså nöjda med den reservation
            som finns, och jag tycker att det är ett bra dokument att studera.
          </note>
          <note>
            Det är en sak som jag inte fått svar på. I stället för att bara
            titta på ljusglimtarna, försök ge besked själv, finansministern:
            Vad har finansministern, som är ansvarig för budgetunderskottet,
            för konkreta initiativ att ta till för att råda bot på den bekymmersamma
            situationen vi i dag har med ett minus på minst 25 miljarder kronor?
            Ge ett besked här i riksdagen. Det tycker jag finansministern
            är skyldig riksdagen i stället för att enbart fundera över andras
            åsikter.
          </note>
          <note type="speaker">
            Anf. 32 LARS TOBISSON (m) replik:
          </note>
          <note>
            Herr talman! Finansministern gav till slut ett svar beträffande
            skatterna. Han sade att han vill sänka skattetrycket genom en
            god ekonomisk utveckling.
          </note>
          <note>
            Där är den avgörande skillnaden. Jag hävdar, och det är också
            andemeningen i ''Ny start för Sverige'', att det inte går att
            få en god ekonomisk utveckling uan att man börjar med att sänka
            skatterna.
          </note>
          <note>
            Finansministern hade i slutet av sitt anförande några frågor
            med sifferuppgifter, som jag inte kände igen. Jag vill ändå besvara
            med att säga att uppgiften att arbetslösheten skulle stiga till
            5 % är en uppgift jag återgivit av vad Handelsbankens och
          </note>
          <note>
            Industriförbundets ekonomer sagt skall hända nästa år.
          </note>
          <note>
            När det gäller räntan undrar jag om det går att hämta hem ett
            lån utifrån med 12 %, vilket vi förgripligt skulle ha angett.
            Men det lär, om det går, vara en följd av att man från socialdemokraternas
            sida godtagit vårt gamla krav att knyta kronan till ecun.
          </note>
          <note>
            Om inflationen har jag sagt 12 % som max. Jag ber om ursäkt,
            den blev 13 % i februari. För närvarande är det över 10 %, och
            enligt regeringens prognosorgan kommer den att vara drygt 9 %
            vid årets slut.
          </note>
          <note>
            Det är inte vi som tittar i backspegeln. Vi ser de problem Sverige
            har. Vi oroar oss för någonting finansministern inte har berört,
            nämligen den pågående investeringsflykten.
          </note>
          <note>
            Vi har ställt upp ett program för hur vi skall möta detta. Jag
            tror att finansministern nog kommer att få studera detta program
            noga på ett eller annat sätt i fortsättningen.
          </note>
          <note>
            Jag fäster mig vid att vi inte fick höra det vanliga talet om
            borgerlig splittring. Finansministern gjorde i alla fall ett försök
            att kasta ut några frågor, även om jag inte kände igen dem. Han
            dementerade samtidigt genom att tala om högeralliansen, i vilken
            han nu räknar in även centerpartiet.
          </note>
          <note>
            Får jag fråga: Var är er allians? Ni kan väl inte tro att ni
            kan få egen majoritet i nästa val? Vem skall ni bilda regering
            med? Partierna längre ut på vänsterkanten här i riksdagen? Eller
            hur skall ni få ihop det hela? Vad har ni för program för den
            kommande treårsperioden med de ekonomiska problem som finns där?
          </note>
          <note>
            Skall ni t.o.m. kanske börja riva upp de beslut ni tvingats fatta,
            som innebär tillgodoseende av moderata ståndpunkter, just därför
            att ni har ett samarbete planerat med vänstern?
          </note>
          <note>
            Det brukar vara vanligt så här års, herr talman, att man avtackar
            avgående utskottsordförande och andra veteraner, när vi närmar
            oss slutet på det sista riksmötet för mandatperioden. Jag vill
            i stället passa på att hälsa Allan Larsson välkommen hit till
            riksdagen i höst, efter valet. Det kommer att behövas en konstruktiv
            oppositionspolitik, om inte den av honom utlovade vändningen skall
            äventyras. Allan Larssons optimistiska läggning kommer säkert
            att bli en tillgång i t.ex. ett finansutskott med borgerlig majoritet.
          </note>
          <note type="speaker">
            Anf. 33 ANNE WIBBLE (fp) replik:
          </note>
          <note>
            Herr talman! Jag ber att få tacka för finansministerns senaste
            inlägg. Jag lyckades med en föresats, nämligen att provocera honom
            att erkänna att Sverige förutom konjunkturproblemen också har
            allvarliga strukturella problem. Det är ett av de få klara besked
            som har givits i dag. Jag tror att det kommer att vara värdefullt
            för den fortsatta ekonomiska debatten att nu även socialdemokraterna
            erkänner detta.
          </note>
          <note>
            Jag tycker att Allan Larsson har åtminstone en skyldighet till
            som finansminister. Det har under de senaste veckorna -- det kom
            siffror så sent som i går -- diskuterats mycket om det svenska
            budgetunderskottet. Det har ställts en rad frågor, både av mig
            och av andra, om hur socialdemokraterna avser att hantera detta.
            Vi har sett siffror som visar att budgetunderskottet i stort sett
            har tiodubblats på de senaste fem månaderna, från 3 till 30 miljarder
            i underskott. Av den diskussion som har förts i finansutskottets
            betänkande, på debattsidor i tidningar och på annat sätt kan man
            utläsa att alla de besparingar som har föreslagits av andra partier,
            till exempel folkpartiet, moderaterna och centerpartiet, är elaka,
            löntagarfientliga, ett uttryck för illasinnad högerpolitik, som
            egentligen vill försämra för människor. Jag förstår att det inte
            är sådana besparingar som Allan Larsson tänker sig.
          </note>
          <note>
            Jag har också läst att skattehöjningar inte är så alldeles lyckade.
            Det står i finansutskottets betänkande att det skulle vara bra
            om man kunde sänka skatterna. Allan Larsson sade alldeles nyss
            att han gärna vill sänka skatterna. Det står faktiskt mycket tydligt
            att höjda skatter är skadliga för den ekonomiska tillväxten. Det
            står mycket precist i betänkandet, men jag kommer inte ihåg på
            vilken sida. Med anledning av detta resonemang infinner sig följande
            dilemma. Om besparingar är högerpolitik och höjda skatter förstör
            den ekonomiska tillväxten, hur tänker Allan Larsson lösa problemet
            med budgetunderskottet, eller tänker han bara strunta i det?
          </note>
          <note>
            Det har utkristalliserats några skiljelinjer i den här debatten.
            Skattepolitiken är en sådan. Det är alldeles uppenbart att Allan
            Larsson inte har förstått vilken betydelse detta har. Därmed inte
            sagt att det bara är skattepolitiken som har betydelse. Jag tror
            inte att någon som gör anspråk på att ha läst programmet Ny start
            för Sverige skulle drömma om att hävda att detta bara handlar
            om en ändring av skattepolitiken. Hela poängen med detta program
            är att det innehåller en samlad åtgärdsbeskrivning på en rad olika
            punkter som rör konkurrensen, ägandeförhållande, sparande, valfrihet,
            energi och inte minst medlemskapet i
          </note>
          <note>
            EG. Det är detta samlade åtgärdsbatteri som krävs för att få
            fart på Sverige. Tyvärr har Allan Larsson inte förstått det.
          </note>
          <note type="speaker">
            Anf. 34 LARS-OVE HAGBERG (v) replik:
          </note>
          <note>
            Herr talman! Det är mycket lätt att hålla med finansministern
            om farorna från höger. Det är nog ingen konst att hitta en gemensam
            front mot dem.
          </note>
          <note>
            Samtidigt är det pris som den svenske arbetaren, det svenska
            folket, har fått betala faktiskt regeringens eftergifter till
            höger.
          </note>
          <note>
            Om vi tittar i SIFO-siffrorna, som finansminstern gjorde när
            han ställde frågan till högeralliansen om hur den skulle göra,
            skulle man närmast ställa frågan till regeringspartiet om man
            verkligen kan göra de här högereftergifterna samtidigt som man
            helt struntar i de fördelningspolitiska frågorna, om man ser farorna
            med de ökade klyftorna och mobiliseringen av grunden av arbetarrörelsen.
            Det är egentligen detta som hotar hela Sveriges ekonomi. Jag tror
            att hökarna på finanssidan markant underskattar att solidariteten
            och rättvisan i samhället faktiskt är grunden för en bra produktivitet
            i hela samhället, inte minst i industrin. Det vi nu ser framför
            oss är ökade klyftor och ökade marknadsinslag. Jag vet inte vilket
            inslag i politiken som Allan Larsson menar att man skall kunna
            använda för att genomföra den goda arbetsorganisationen. Snarare
            tappar de fackliga arbetsorganisationerna mark på grund av marknadskrafternas
            ökade styrka. Vad ställer regeringen upp med? Knappast någonting.
            Då ser vi åt vilket håll det lutar. Det är ett stort och avgörande
            problem som jag ser framför mig.
          </note>
          <note>
            Jag vill beröra problemet med arbetslösheten. Jag refererade
            i mitt inlägg, då Allan Larsson inte var här, till Villy Bergström,
            som pekat på de regionalpolitiska aspekterna av regeringens ny
            arbetslöshetspolitik. Han konstaterade att det inte fanns beredskapsarbeten
            eller jobbsökarklubbar och kom så fram till den tredje försvarslinjen
            för en kommun i Älvdalen, där man inte har nya arbeten.
          </note>
          <note>
            Vilka åtgärder skall regeringen, om den kan få majoritet, vidta
            i glesbygden, i de utsatta regionerna, i bruksorterna, där man
            hänsynslöst lägger ned verksamheten? Vi ser inte att några ersättningsindustrier
            är på gång för närvarande.
          </note>
          <note>
            Vad skall människorna arbeta med framöver? Skall de gå ut på
            marknaden och stämpla, eller vad är det fråga om? Det är alltså
            tredje försvarslinjen som man kan fråga efter. Det är just de
            här bristerna som avslöjas och ses ute bland de människor som
            egentligen skulle kunna slå tillbaka högerkrafterna.
          </note>
          <note>
            Men de ser ihåligheten i politiken, de dubbla tungorna, just
            sådana saker som Villy Bergström har pekat på inte bara i den
            här frågan, utan i fler frågor.
          </note>
          <note type="speaker">
            Anf. 35 CARL FRICK (mp) replik:
          </note>
          <note>
            Herr talman! Det gladde mig att höra att finansministern inte
            kände någon tvekan inför det viktiga sambandet mellan ekologi
            och ekonomi.
          </note>
          <note>
            Men jag saknar de faktiska åtgärder som präglas av denna brist
            på tvekan.
          </note>
          <note>
            Vi har mycket svåra balansproblem i vår utrikeshandel. Jag hade
            faktiskt förväntat mig förslag om en hel rad konkreta åtgärder
            för att komma till rätta med dem. Vi har några områden som är
            mycket energitunga. Det är jordbruket och energiproduktionen inom
            trafikområdet, där vi faktiskt slösar med stora mängder icke förnybara
            resurser, som ställer till stora miljöstörningar. Jag hade förväntat
            mig en lång rad åtgärder, som hade kunnat bidra till att minska
            vårt underskott i bytesbalansen samtidigt som man kom till rätta
            med miljöproblemen.
          </note>
          <note>
            När man säger att man inte känner någon tvekan på den här punkten,
            varför tvekar regeringen att lösa den kombinerade problematiken
            och komma till rätta med bytesbalansproblemen samtidigt som man
            kommer till rätta med miljöproblemen? Jag kan inte förstå varför
            det på något sätt skulle kunna störa den av finansministern eftersträvade
            ekonomiska tillväxten om de här problemen hanterades på ett samlat
            och bra sätt. Jag hoppas på ett bra svar.
          </note>
          <note>
            Anf. 36 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Till Lars-Ove Hagberg vill jag säga att det är nödvändigt
            att ha en fast grund för fördelningspolitiken. Det arbete vi nu
            bedriver för att få ner inflationen och varaktigt få bort detta
            problem ur vår ekonomi är den allra viktigaste delen av fördelningspolitiken,
            tillsammans med arbetet att upprätthålla sysselsättningen och
            klara den omställning som nu sker på arbetsmarknaden.
          </note>
          <note>
            Om man ser på 80-talet finner man att problemen framför allt
            låg i förmögenhetsfördelningen. Det hänger samman med två faktorer,
            inflationen och skattesystemet. Det var de som ledde till den
            utveckling som vi då hade. På båda dessa områden har vi vidtagit
            och vidtar åtgärder. Skattesystemet reformeras. Vi får bort mycket
            av det osunda som låg i detta system. Vi får ner inflationen och
            därmed kan vi också lägga grunden till en bra fördelningspolitik
            under 90-talet.
          </note>
          <note>
            Lars-Ove Hagberg skall kanske vara litet försiktig.
          </note>
          <note>
            Jag har nu i mina kontakter internationellt kunnat konstatera,
            som jag sade inledningsvis, att det är problemen i Östeuropa som
            kommer att dominera vår tillvaro under lång tid framöver. Det
            är effekterna av den politik som Lars-Ove Hagberg har stått som
            företrädare för här i Sverige och i den svenska riksdagen. I Östeuropa
            ser vi effekerna av en sådan politik. Det vi behöver ha är en
            politik som ger utrymme för både flexibilitet för produktionen
            och trygghet för individerna. Det är det som vår politik syftar
            till att uppnå.
          </note>
          <note>
            Anne Wibble gjorde ett stort nummer av, som hon sade, att hon
            nu har fått finansministern att erkänna att vi har strukturproblem.
            Vilken framgång!
          </note>
          <note>
            Här har jag i många sammanhang skrivit och talat om både konjunkturproblem
            och strukturproblem.
          </note>
          <note>
            Jag har visat på några viktiga sådana i dag och på att just lönebildningen
            är ett strukturproblem i vår ekonomi. Vi visar nu att vi kan hantera
            dessa saker, och det kommer vi att göra också i fortsättningen.
          </note>
          <note>
            Jag har också visat på att det finns viktiga strukturproblem
            som vi är på väg att lösa och som vi har hanterat genom olika
            åtgärder. Detta skall förenas också med utvecklingen i arbetslivet.
          </note>
          <note>
            Jag har i andra sammanhang talat om bytesbalansproblemet som
            ett allvarligt strukturproblem. Det är skälet till att vi nu försöker
            åstadkomma en inriktning av den ekonomiska politiken, så att tillväxten
            blir starkast i det område som är utlandsgenererat, och till att
            vi medvetet håller tillbaka tillväxten inom hemmasektorn. Det
            är ett sätt att åstadkomma en lösning. Vi kommer att se att det
            går att rätta till det hela.
          </note>
          <note>
            Om Anne Wibble inte har upptäckt att jag har talat och skrivit
            -- över huvud taget har jag ägnat mig mycket åt dessa saker --
            om strukturproblemen i svensk ekonomi, är det på tiden att det
            upptäcks nu. Och om Anne Wibble vill kamma hem detta som ett erkännande,
            skall jag gärna bjuda på det.
          </note>
          <note>
            Men jag tycker att det är litet väl enkelt att föra diskussionen
            på det planet.
          </note>
          <note>
            Anne Wibble frågade vad vi gör åt budgetunderskottet. Jag kan
            då säga att vi under förra året fattade ett antal viktiga beslut
            som har effekt långsiktigt på utgiftssidan. Vi har sparat och
            gnetat, och vi håller igen och emot. En del förslag här i riksdagen
            från oppositionen skulle ha inneburit ytterligare försämringar.
            En del av dem har antagits. Men vi har lyckats ganska väl med
            att hålla stånd här.
          </note>
          <note>
            Vi har nu ett budgetunderskott om 2 % av BNP.
          </note>
          <note>
            Det lättar litet grand nästa år. Men året därefter blir ett svårt
            år. Sedan kan vi se att situationen förbättras i takt med tillväxten.
          </note>
          <note>
            Det är en av de frågor som vi diskuterade på
          </note>
          <note>
            OECDs ministermöte i Paris förra veckan. Alla länder står inför
            samma problem. I en del länder är problemet av mycket större omfattning.
            I Italien t.ex. har man ett budgetunderskott om 10 % av
          </note>
          <note>
            BNP. Den rekommendation som ministerrådet i
          </note>
          <note>
            OECD enades om var att man skall ha siktet inställt på att reducera
            de här underskotten på medellång sikt. Men det fanns inte någon
            uppfattning om att man nu skulle ha en mycket kraftig åtstramning
            för att klara upp detta. I stället får man ha en långsiktig inriktning.
          </note>
          <note>
            Samma synsätt återfinns inom EG, där -- och det gäller då den
            ekonomiska unionen -- frågan om budgetdisciplinen är en viktig
            fråga.
          </note>
          <note>
            Sedan vill jag understryka att vår linje icke är den som ni har,
            nämligen att med ofinansierade skattesänkningar försöka lösa det
            här problemet.
          </note>
          <note>
            Därmed löses inte problemet, utan ni förvärrar och fördjupar
            problemet. Med den politik som ni har presenterat skulle vi få
            ökad uppmärksamhet vid våra internationella kontakter för att
            vi går fel väg.
          </note>
          <note>
            Vi skall gå i riktning mot en ökad balans i de statliga och offentliga
            finanserna.
          </note>
          <note>
            Jag ställde ett antal frågor. Jag fick svar på en punkt, och
            det var från Gunnar Björk, nämligen att det när det gäller kommunalskatten
            finns en bestående meningsskiljaktighet mellan centern och de
            andra partierna. De andra partierna vill ha fortsatt lagstiftning,
            vilket centern inte vill, utan man hoppas att det skall gå bra.
            Ja, vi har träffat en överenskommelse med Kommunförbundet och
          </note>
          <note>
            Landstingsförbundet och vill verka för att det skall gå att klara
            detta. Men om så skulle behövas, är jag också beredd att se till
            att det blir fortsatt lagstiftning. Det är ett exempel på de meningsskiljaktigheter
            som består.
          </note>
          <note>
            Det bestående intrycket av den här debatten är att man kan se
            att det i oppositionens resonemang och förslag finns en stor lättsinnighet
            när det gäller statsfinanserna. Här finns en lättsinnighet i fråga
            om att lova ut skattesänkningar av väldig omfattning. Men det
            finns inte någon motsvarande klarhet eller överensstämmelse när
            det gäller finansieringen. Därför innebär detta en mycket allvarlig
            risk beträffande den ekonomiska utvecklingen framöver.
          </note>
          <note>
            Vi för vår del har lagt upp en ekonomisk politik, där vi kan
            visa att vi har nått resultat på viktiga områden i stabiliseringspolitiken,
            som måste fullföljas med konsekvens. Vi skall driva en tillväxtpolitik,
            där vi tar vara på de goda krafterna ute i arbetslivet för att
            få det samspel som behövs mellan en förnyelse i arbetslivet och
            den ekonomiska politiken. Vidare skall vi hävda en fördelningspolitik,
            där människors trygghet står i centrum för vårt arbete.
          </note>
          <note>
            Tredje vice talmannen anmälde att Lars-Ove
          </note>
          <note>
            Hagberg anhållit att till protokollet få antecknat att han inte
            ägde rätt till ytterligare replik.
          </note>
          <note type="speaker">
            Anf. 37 BIRGITTA HAMBRAEUS (c):
          </note>
          <note>
            Herr talman! Det finns några få blad i kompletteringspropositionen
            som rör utrikesutskottet. Jag tänker ta upp de frågorna. Det gäller
            då resurser till information om Sveriges samarbete med EG.
          </note>
          <note>
            I samband med riksdagsbeslutet den 12 december
          </note>
          <note>
            1990 -- dvs. att regeringen har rätt att under vissa förutsättningar
            lämna in en ansökan om medlemskap i EG -- beställde riksdagen
            pengar till ytterligare informationsinsatser för att främja en
            allsidig belysning av och en diskussion om Sveriges
          </note>
          <note>
            Europasamarbete.
          </note>
          <note>
            Insmuget i kompletteringspropositionen kom så regeringens besked.
            Civildepartementet anslår 1
          </note>
          <note>
            milj.kr. för upplysning beträffande kvinnor och
          </note>
          <note>
            EG, och fackföreningarna får 4,3 miljoner från arbetsmiljöfonden
            för bevakning av integrationsarbetet. Det här är småsmulor i jämförelse
            med vad t.ex. Industriförbundet lägger ned på helsidesannonser
            och på insatser för att tala om för olika grupper, exempelvis
            jordbrukare och småföretagare, hur viktigt det är att vi blir
            medlemmar i EG. Resten överlämnar regeringen till studieförbundens
            ordinarie verksamhet.
          </note>
          <note>
            Men härmed kan man omöjligen säga att regeringen har verkställt
            riksdagens beställning av ytterligare resurser till en allsidig
            genomlysning!
          </note>
          <note>
            Regeringen själv tänker ta från anslaget E 2,
          </note>
          <note>
            Exportfrämjande verksamhet, och fördubbla sin egen informationsinsats.
            Men regeringen kan inte se till att informationen blir allsidig.
            Det finns ju andra partier än det som regeringen tillhör, och
            folkrörelserna har möjligheter som en regering inte har när det
            gäller att fokusera också de kontroversiella frågorna.
          </note>
          <note>
            Det är naturligt att en regering inte ger raka omdömen om andra
            länders förhållanden som kan uppfattas som mindre artiga. Umgänget
            stater emellan bör ju vara diplomatiskt angenämt. Men nu måste
            också det som är mindre smickrande komma fram. Det är faktiskt
            fråga om huruvida vi skall ingå ett oupplösligt förbund med de
            aktuella staterna eller inte.
          </note>
          <note>
            För att demokratin skall ha chans att fungera är det nödvändigt
            att olika folkrörelser får möjlighet att bidra till diskussionen
            med synpunkter som bygger på korrekt information. Till detta behövs
            det pengar. Regeringen kommer inte att undersöka alternativen
            till ett medlemskap. Det får folkrörelserna själva göra, och detta
            kostar mycket pengar. Regeringens förslag är naturligtvis helt
            otillräckligt.
          </note>
          <note>
            I morgon kommer statsministern att lämna en deklaration i denna
            talarstol -- förmodligen ett utdrag ur ett hemligstämplat dokument
            som framförhandlats mellan socialdemokraterna, moderaterna, folkpartiet
            och centern och som man har kommit överens om i utrikesnämnden.
          </note>
          <note>
            Om beskedet till riksdagen blir att regeringen har fått klarsignal
            om att överlämna en ansökan om medlemskap, är det viktigt att
            betona -- det vill jag gärna understryka -- att en ansökan inte
            är lika med medlemskap. Att lämna in en ansökan är som att begära
            en offert. Vi är naturligtvis intresserade.
          </note>
          <note>
            Men inte förrän vi har sett avtalet vet vi vad ett medlemskap
            innebär, och först då kan vi avgöra om vi vill acceptera det och
            bli medlemmar eller inte.
          </note>
          <note>
            Vi måste själva ta reda på vad EG och dess målsättning är.
          </note>
          <note>
            Vad kommer EG att vara när det är dags att ta ställning till
            ett avtal? Just nu förhandlar EGs regeringar om att bilda en ekonomisk
            och politisk union, med en gemensam utrikes- och säkerhetspolitik,
            och i förlängningen antagligen med ett eget försvar. Ingen vet
            ännu om de kommer att bli eniga om detta? Men det är deras uttalade
            målsättning.
          </note>
          <note>
            Kommer Sverige att ingå i en europeisk krigsmakt?
          </note>
          <note>
            Det talas om behovet av att sätta in insatsstyrkor för att försvara
            europeiska intressen i världen.
          </note>
          <note>
            Detta är ett sätt att tänka som vi lämnade i början av 1800-talet,
            men det är faktiskt högaktuellt i EG
          </note>
          <note>
            och kan naturligtvis inte förenas med vår neutralitetspolitik.
            Vi är inte neutrala bara i
          </note>
          <note>
            Europa.
          </note>
          <note>
            Sverige har fört en självständig utrikespolitik och särskilt
            arbetet för större rättvisa åt världens majoritet, de fattiga
            folken. Vi är mycket aktiva både i Europa och i världen och samarbetar
            med de neutrala och alliansfria u-länderna samt med s.k.
          </note>
          <note>
            likasinnade, t.ex. de övriga nordiska länderna och
          </note>
          <note>
            Holland. Vi skiljer oss ofta från t.ex. Frankrike när det gäller
            exempelvis atombombsprängningarna i
          </note>
          <note>
            Stilla havet.
          </note>
          <note>
            En gemensam utrikespolitik betyder rimligen att
          </note>
          <note>
            Sverige får finna sig i vad majoriteten beslutar. Vi kommer inte
            längre att ha en egen röst i världen.
          </note>
          <note>
            Vill vi det? Vilka är alternativen?
          </note>
          <note>
            Det blir oerhört spännande att följa utvecklingen och mycket
            viktigt att undersöka alternativen. Det är väsentligt att vi alla
            sätter oss in i detta ordentligt. Det svenska folket, varifrån
            ännu så länge all offentlig makt i Sverige utgår enligt vår grundlag,
            kommer att få fatta det slutliga beslutet om medlemskap i en folkomröstning.
          </note>
          <note>
            Folkomröstning har varit regel i alla andra länder.
          </note>
          <note>
            Jag vill påminna om att Norge röstade nej till ett framförhandlat
            avtal.
          </note>
          <note>
            Massmedia utför numera en förtjänstfull bevakning av EG-frågan,
            och allt märkligare uppgifter kommer fram om EGs befogenheter.
            Skall de i
          </note>
          <note>
            Bryssel bestämma om vi får snusa eller ej i Sverige?
          </note>
          <note>
            Det är inte särskilt allmänt känt i Sverige att
          </note>
          <note>
            Sverige, Norge och Finland är rikare mätt i BNP än något EG-land.
            Vi har betydligt högre BNP per person än det forna Västtyskland,
            som ju anses vara en ''ekonomisk gigant''. Som medlem skulle
          </note>
          <note>
            Sverige därför betala en rundlig summa till EG, ca
          </note>
          <note>
            16 miljarder kronor per år, dvs. betydligt mer än ubiståndet.
            Av detta kan vi genom ansökan få tillbaka en del till ändamål
            som EG bestämmer, och om vi ligger i ordentligt i lobbyarbetet
            kanske vi kan få litet mer. 8--10 miljarder kommer det emellertid
            att kosta oss netto enligt inofficiella beräkningar. Enligt andra
            uppgifter är det bara få länder inom EG som nu betalar. Storbritannien
            och
          </note>
          <note>
            Tyskland bl.a. betalar, men det är oklart om det är fler, eftersom
            det är svårt att få fram siffrorna. Men det är väldigt många som
            får pengar från de norra staterna.
          </note>
          <note>
            Många miljarder skulle vi skänka till EGs jordbruk så att det
            kan konkurrera ut vårt eget jordbruk.
          </note>
          <note>
            Jordbruket får två tredjedelar av hela EG-kassan. I
          </note>
          <note>
            EG är det tillåtet med antibiotika och hormoner i djurens foder,
            och djurskyddet är betydligt sämre.
          </note>
          <note>
            Åkrarna sprutas med gifter som inte är tillåtna i
          </note>
          <note>
            Sverige, och spannmålen pressas fram med mängder av konstgödsel.
            Skall vårt eget jordbruk ha en chans att få del av EG-subventionerna,
            måste vi väl återinföra de regleringar som vi just avskaffat.
          </note>
          <note>
            En stor del av EGs pengar lär myglas bort. EGs egna revisorer
            kritiserar EGs forskningsprogram och menar att miljarderna i stort
            sett varit bortkastade -- detta enligt tidningsuppgifter. Det
            finns de som menar att EG snart kommer att falla sönder enligt
            vad jag har hört från EG-
          </note>
          <note>
            parlamentariker. Det finns för mycket byråkrati i
          </note>
          <note>
            EG, för mycket ord och för litet genomförande av fattade beslut.
            Ibland tar man sig för pannan och undrar hur i hela världen vi
            har kunnat gå på all propaganda om EG!
          </note>
          <note>
            De enorma utlandsinvesteringar som svenska företag gjort de senaste
            åren har visat sig ge sämre utdelning än den produktion man behöll
            i Sverige enligt Svenska Dagbladets näringslivsbilaga.
          </note>
          <note>
            Svartmålningen av vårt rika, vackra och trygga fosterland och
            bristen på självförtroende är verkligen egendomlig och beklaglig.
            Det är viktigt att vi tar reda på alternativen till EG-medlemskap.
          </note>
          <note>
            Tror ni t.ex. att kanadensarna känner sig isolerade och utanför,
            därför att de inte är medlemmar i
          </note>
          <note>
            Amerikas förenta stater? Norden är Europas
          </note>
          <note>
            Canada.
          </note>
          <note>
            Hur vi än väljer, medlem eller ej, skall vi naturligtvis också
            i framtiden ha nära och livliga förbindelser med våra grannländer
            också söderut, till ömsesidig glädje. Men vi kanske väljer att
            göra det som suveräna stater.
          </note>
          <note>
            Det borde stå klart att folkrörelserna måste få mer resurser
            för opinionsbildningsarbetet i EG-frågan.
          </note>
          <note>
            Det står antagligen också klart att det finns starka motiv för
            dem som inte vill ifrågasätta medlemskapet att hindra oss från
            att få dessa resurser. Det är ett prov, herr talman, på vårt lands
            demokratiska styrka att vi tillåter andra åsikter än de dominerande
            att komma fram.
          </note>
          <note>
            Finansutskottet instämmer i utirikesutskottets bedömning att
            det kommer att behövas ''ytterligare insatser till stöd för en
            allsidig Europainformation, bl.a. genom folkrörelserna''. Det
            är ett viktigt påpekande, som vi har anledning att bevaka.
          </note>
          <note>
            Centern och vänsterpartiet har reserverat sig för att omedelbart
            anslå 10 milj.kr.
          </note>
          <note>
            Herr talman! Jag yrkar bfall till reservation nr 30.
          </note>
          <note type="speaker">
            Anf. 38 STIG ALEMYR (s):
          </note>
          <note>
            Herr talman! Birgitta Hambraeus pläderade i sitt anförande emot
            ett svenskt medlemskap i EG. Jag går inte in i den debatten därför
            att det inte är det som vi talar om i dag. Jag är själv en varm
            anhängare av ett svenskt medlemskap i EG. Nu gäller frågan på
            vilket sätt man skall informera den svenska allmänheten om den
            gemensamma marknaden och vad det för Sverige betyder att bli medlem
            i denna. Det pågår, som finns redovisat i utrikesutskottets yttrande
            till finansutskottet, en mycket omfattande informationsverksamhet.
            Det sker framför allt genom folkrörelserna. I alla de olika folkrörelserna
            gör man nu mycket stora ansträngningar och ett fint arbete för
            att informera allmänheten. Man har just nu pengar till detta.
          </note>
          <note>
            Vi säger i utrikesutskottet att man även fortsättningsvis måste
            ha pengar till information, men vi vill inte nu säga hur mycket
            i nästa års budget som skall anvisas till detta. Jag vill bara,
            herr talman, säga att det är självklart att de svenska folkrörelserna
            även i fortsättningen skall ha medel för att ge god information
            om den gemensamma marknaden. Det bör ankomma på den regering som
            kommer att tillsättas i höst att avgöra hur stora dessa belopp
            skall vara i förslag till riksdagen som sedan får ta ställning.
          </note>
          <note>
            Birgitta Hambraeus ger en felaktig bild av den informationsverksamhet
            som pågår. Hon är inte på det klara med hur omfattande den är.
            I det avseendet, herr talman, vill jag yrka bifall till utskottets
            förslag.
          </note>
          <note type="speaker">
            Anf. 39 LEO PERSSON (s):
          </note>
          <note>
            Herr talman! Med anledning av finansutskottets behandling av
            motion 1990/91:Fi46, som berört turistnäringen, vill vi motionärer
            först tacka utskottet för den positiva behandling som motionen
            har fått. Det finns dock ett problem kvar.
          </note>
          <note>
            Problemet är att regeringens direktiv till SIND
          </note>
          <note>
            endast berör de områden som omfattas av s.k.
          </note>
          <note>
            regionalpolitiskt stöd, vilket troligtvis medför att de förslag
            som SIND presenterar endast omfattar dessa områden.
          </note>
          <note>
            Av den anledningen tvingas jag yrka bifall till vår motion Fi46,
            eftersom inte heller reservation 22
          </note>
          <note>
            med Anne Wibble berör hela problematiken med turistnäringen och
            annan industri. Reservationen tar alltså inte upp behovet av att
            belysa de olikheter i spelreglerna som finns mellan tillverkningsindustrin
            och turistnäringen, eller besöksnäringen som man oftast säger
            i dag. Skall man skapa en likvärdig företagsmiljö vad avser avgifter
            och stödformer, måste man be regeringen att återkomma med förslag
            som likställer kostnadsläget för turistnäringen och annan industri,
            liksom förhållandena mellan svensk och utländsk turism. Regeringen
            bör också utöka direktiven till SIND -- till det nya närings-
            och teknikerutvecklingsverket, NUTEK, som tar över
          </note>
          <note>
            SINDs roll -- med anledning av de slutsatser som redan nu kan
            skönjas i det pågående sammanställningsarbetet av bokslutsresultaten
            hos turistföretagen, så att vissa åtgärdsförslag får omfatta hela
            landets turism.
          </note>
          <note>
            Sverige är ett land med unika möjligheter. Låt
          </note>
          <note>
            Sverige även i fortsättningen vara det, och låt oss forsätta
            utveckla turistnäringen till den kvalitetsprodukt som vi och Europa
            vill ha. Det gör vi genom att stödja motion Fi46. Res gärna ut
            i vårt sommarfagra land i sommar och kontrollera vilka kvaliteter
            vi redan har uppnått. Med detta önskar jag er en bra sommar.
          </note>
          <note>
            Herr talman! Jag yrkar alltså bifall till motion nr
          </note>
          <note>
            Fi46.
          </note>
          <note>
            I detta anförande instämde Bengt Kronblad och
          </note>
          <note>
            Ulla Pettersson (båda s).
          </note>
          <note>
            Överläggningen var härmed avlsutad.
          </note>
          <note>
            (Beslut fattades under 8 §.)
          </note>
          <note>
            7 § Partiledardebatt
          </note>
          <note type="speaker">
            Anf. 40 CARL BILDT (m):
          </note>
          <note>
            Herr talman! Det ligger en riksdagsperiod bakom oss och ett nytt
            val framför oss. Då är det kanske naturligt att ägna någon tanke
            och några ord åt de år som har gått, och att något försöka beskriva
            visionen inför de år som ligger framför oss.
          </note>
          <note>
            Med tanke framför allt på vår ekonomi har de gångna tre åren
            tyvärr inte varit bra år för Sverige.
          </note>
          <note>
            Den tredje vägens ekonomiska politik ledde åt fel håll, skriver
            Kjell-Olof Feldt i sina omdebatterade och omtalade memoarer. Det
            är värt att notera att inte ens de kvarvarande socialdemokratiska
            statsråden längre tycker att det är mödan värt att säga emot honom
            på denna punkt.
          </note>
          <note>
            För tre år sedan, 1988, gick socialdemokraterna till val med
            ett lättsinnets budskap om ekonomin, som samme Feldt i samma bok
            nu beskriver som ett
          </note>
          <note>
            ''bedrägeri'' -- ett hårt ord i sammanhanget. Och det var när
            detta bedrägeri konfronterades med verkligheten -- Feldts ord
            igen -- som serien av krispaket, av helomvändningar och av interna
            strider inleddes.
          </note>
          <note>
            Sällan har så många varit så osams så länge om någonting så viktigt,
            som socialdemokraterna om den ekonomiska politiken under de tre
            år som ligger bakom oss. Och resultatet blev inte heller bra.
          </note>
          <note>
            Tvångssparandet infördes. Kan någon i efterhand känna stolthet
            över detta elände?
          </note>
          <note>
            Vi fick en extra momshöjning. Vem tycker fortfarande att den
            frågan var särskilt väl hanterad?
          </note>
          <note>
            Sedan presenterades -- om statsministern ursäktar -- förra året
            den fullständigt bisarra idén att försöka lösa Sveriges ekonomiska
            problem genom en total planhushållning med politisk reglering
            av alla löner och priser under två år. Då var det intellektuella,
            politiska sammanbrottet när det gäller den ekonomiska politiken
            närmast totalt.
          </note>
          <note>
            Vi kan se resultatet av de konkreta siffrorna. Under dessa tre
            år har Sverige haft snabbare kostnadsökningar, klart högre inflation,
            långsammare tillväxt och därmed sämre välfärdsmöjligheter och
            lägre investeringar -- och det handlar om framtiden -- än så gott
            som varje annat land i Västeuropa.
          </note>
          <note>
            Vi halkade efter redan förut, men vi har halkat efter ännu mer
            under dessa tre år.
          </note>
          <note>
            Om det skall sättas ett betyg på den ekonomiska politiken och
            på den ekonomiska utvecklingen under dessa tre år, kan det inte
            bli annat än, herr statsminister, underkänt.
          </note>
          <note>
            Under dessa tre år har regeringen ständigt förklarat: Nå, det
            finns problem och det går inte bra, men nu har det äntligen vänt.
            Med en lätt travesti på den av mig ofta citerade boken finns det
            anledning att tala om ''alla dessa vändpunkter''.
          </note>
          <note>
            Sällan har det talats så mycket om någonting som vi sett så litet
            av som alla dessa vändpunkter under dessa tre år.
          </note>
          <note>
            Sedan början av detta år har det varit en formlig detonation
            av vändpunkter. Minsta lilla statistiska darr har föranlett statsministern
            och finansministern att förkunna att en vändpunkt av närmast unik
            styrka och uthållighet nu inträtt.
          </note>
          <note>
            Men retorik och verklighet är inte alltid samma sak.
          </note>
          <note>
            I förrgår publicerade Industriförbundet sin planenkät. Såvitt
            jag förstår har den inte föranlett några entusiastiska kommentarer
            av berörda statsråd. Dess budskap var tyvärr: fortsatt dystert.
          </note>
          <note>
            Planenkäten inleds med: ''Industrins försäljningsförväntningar
            respektive produktionsoch sysselsättningsplaner har sällan varit
            så nedskruvade som under våren 1991''.
          </note>
          <note>
            Företagen talar själva om hur de på område efter område håller
            på att försvagas. Och det allvarligaste på sikt är kanske utvecklingen
            när det gäller sysselsättningen. Enkäten konstaterar att det är
            ''uppenbart att industrisysselsättningen nu är på väg nedåt i
            en takt som sällan tidigare''.
          </note>
          <note>
            Från våren 1990 till sommaren 1992 räknar nu industrin med att
            man kommer att tappa ca 140 000
          </note>
          <note>
            industriarbetsplatser. Det är en minskning av den totala industrisysselsättningen
            med närmare 15 %
          </note>
          <note>
            under ganska kort tid. Det handlar om vare sig mer eller mindre
            än en avindustrialisering som pågår inom vår ekonomi. Det sker
            en unik utslagning av jobb, samtidigt som det skapas praktiskt
            taget inga nya jobb som kan ersätta de gamla.
          </note>
          <note>
            Detta är en allvarlig och farlig utveckling, inte minst för de
            individer och familjer som drabbas av arbetslösheten och av den
            industriella utslagningen, men också för oss som nation, eftersom
            utslagning av industrin innebär att basen för det välstånd som
            till syvende och sist bär upp vår välfärd hela tiden försvagas.
          </note>
          <note>
            Som finansministern påpekade i den tidigare debatten vänder ju
            förr eller senare konjunkturerna i omvärlden uppåt. Just nu ser
            det kanske lite bättre ut i USA, även om siffrorna för
          </note>
          <note>
            Europa torde vara bättre.
          </note>
          <note>
            Det avgörande är inte om det går mer eller mindre bra eller dåligt
            i andra länder. Det råder vi tyvärr inte över. Det för oss avgörande
            är att oavsett hur bra eller dåligt som det går i omvärlden, går
            det sämre i Sverige. Vi hänger inte med. Vi fortsätter att halka
            efter. Vi har våra problem.
          </note>
          <note>
            Jag döljer inte -- och det tycker jag inte heller att någon annan
            skall göra -- att jag är oroad över
          </note>
          <note>
            Sveriges ekonomiska utveckling. Vi förlorar i position. Alla
            vet det. Men få vågar säga det. Att skönmåla är att så oerhört
            mycket politiskt bekvämare än att våga säga sanningen.
          </note>
          <note>
            MoDo lägger ned nya anläggningar i Sverige och investerar i stället
            miljardbelopp i Frankrike. Det är en ögonblicksbild ur verkligheten.
          </note>
          <note>
            Hyllad av pressen presenterar Volvo sin nya 800-
          </note>
          <note>
            serie, men bilarna kommer inte att sättas samman i Sverige utan
            i stället i Belgien. Det är en annan ögonblicksbild ur samma verklighet.
            Det finns många fler.
          </note>
          <note>
            Regeringen säger att den trots allt och till sist gjort en del
            för att vända utvecklingen. Det är också sant.
          </note>
          <note>
            Det var rätt att sänka inkomstskatterna, att begrava den eländiga
            förtida avvecklingen av kärnkraften --
          </note>
          <note>
            vem som nu hittade på denna dumma idé --, att sänka sjukersättningen,
            att äntligen fatta beslutet om Öresundsbron, att ändra åsikt i
          </note>
          <note>
            Europapolitiken -- Välkommen! --, och att anknyta kronan till
            ecun.
          </note>
          <note>
            Allt detta som vi har krävt sedan länge har socialdemokraterna
            motarbetat in till de yttersta av dagar. Man har vänt först under
            värjan. Det är bättre än att inte vända alls, men det är i alla
            fall litet sent.
          </note>
          <note>
            Detta har självfallet skadat Sverige. Jag hävdar att miljarder
            kronor i investeringar och därmed tusentals framtidsjobb har drivits
            ur Sverige under dessa år av socialdemokratisk vacklan och socialdemokratiska
            strider.
          </note>
          <note>
            Denna utveckling fortsätter.
          </note>
          <note>
            Industriinvesteringarna i Sverige faller kraftigt, medan de ökar
            i andra länder.
          </note>
          <note>
            Ett viktigt skäl till att det fortfarande är på det sättet, trots
            att det nu fattats en del beslut i enlighet med vad vi har sagt,
            är att dessa olika vändningar under galgen inte ingår i en samlad
            och trovärdig politik. När skattetrycket benhårt skall hållas
            kvar i världstoppen -- här är Sverige förvisso unikt -- går det
            helt enkelt inte att varaktigt vända denna utveckling.
          </note>
          <note>
            Med Ny start för Sverige har folkpartiet liberalerna och vi moderater
            gemensamt lagt fram förslag om en ny ekonomisk politik för Sverige.
            Och jag skäms inte för att säga att detta är den enda vägen för
            att klara Sveriges problem under de kommande åren.
          </note>
          <note>
            Det är den enda vägen dels därför att socialdemokraterna inte
            har förmått att lägga fram något motsvarande program, dels därför
            att ingen annan politik kan ge oss de nya jobb som krävs för att
            ta oss ur arbetslöshetsfällan och ge oss den tillväxt som krävs
            för att klara välfärden.
          </note>
          <note>
            Detta är vårt alternativ. Och vi noterar att det får ett allt
            bredare stöd. Det gäller såväl partier här i riksdagen som partier
            utanför riksdagen. Det börjar att bildas en liten kö för att få
            vara med och genomföra Ny start för Sverige. Och det är denna
            politik som måste genomföras under den kommande mandatperioden.
          </note>
          <note>
            Den innebär att vi målmedvetet vill sänka skattetrycket. Den
            innebär sänkta skatter för de småföretag som kan ge oss de nya
            jobben. Och den innebär en successiv sänkning av momsen ned mot
          </note>
          <note>
            EG-nivåer. Socialdemokraterna däremot sänker momsen på en femtedel
            av varorna, men höjer den på fyra femtedelar av varorna. Vi vill
            sänka momsen på allt.
          </note>
          <note>
            Detta är inte -- som socialdemokraterna i den billigare delen
            av sin retorik vill göra gällande -- ett hot mot välfärden. Det
            är i stället en förutsättning för välfärden. Utan en stark ekonomi
            kommer nämligen välfärden att fortsätta att försvagas.
          </note>
          <note>
            Då kommer bristerna i vården -- och de finns, förneka dem inte
            -- att bli allt tydligare. Då kommer krisen när det gäller äldrevården
            -- och få saker tycker jag borde engagera oss så mycket -- att
            bli ännu mer plågsam för oss alla. Då kommer möjligheten att ge
            de människor i vårt samhälle som verkligen behöver hjälp, vård
            och omsorg att bli allt sämre.
          </note>
          <note>
            Socialdemokraterna har ingen politik för framtiden. Restupplagan
            av det s.k. 90-
          </note>
          <note>
            talsprogrammet har väl gått till pappersinsamling vid det här
            laget.
          </note>
          <note>
            Att det är på detta sätt är egentligen inte så svårt att förstå.
            Det finns ett klart budskap i Feldts bok, och det finns ett lika
            klart budskap från LO-kongressen under just dessa dagar. Det vi
            ser är en politisk apparat där ett försvagat parti i viktiga frågor
            styrs av banden till en försvagad LO-ledning. Jag vill med en
            lätt tillspetsning säga: Sverige är på fel väg -- och det är Stig
            Malm som driver på.
          </note>
          <note>
            Nu vet jag att kärleken till LO-ledningen i allmänhet och Stig
            Malm i synnerhet känner sina gränser inom delar av regeringen.
            Men ändå går det inte att undvika att se hur regering och parti
            i fråga efter fråga har agerat som om de hade varit närmast kedjefångar
            till denna LO-ledning. Så var det med löntagarfonderna -- detta
            elände. Så var det med engångsskatten på det privata pensionssparandet.
          </note>
          <note>
            Läs Feldt! Så var det med avdragsrätten för fackföreningsavgifter.
            Läs Feldt! Så var det med omsättningsskatten på värdepapper, med
            de problem som detta medförde. Läs Feldt! Så är det nu med AP-fondernas
            rätt att köpa aktier. En ny
          </note>
          <note>
            LO-beställning för att kunna socialisera allt mer av företagande
            och ägande. När alla andra länder överger socialismen skall Sverige
            ensamt gå vidare på denna felaktiga väg.
          </note>
          <note>
            På punkt efter punkt är det LO-ledningen som i gammalt politiskt
            nit driver politiken åt fel håll. Att det sker genom strid, det
            vet vi alla. Feldt mot
          </note>
          <note>
            Malm har hört till de stående såpoperorna under senare år. Men
            vi vet resultatet. Feldt har avgått, och Malm har blivit omvald.
          </note>
          <note>
            Vi står inför betydelsefulla år för Sverige. Det är nu det kommer
            att avgöras om också 90-talet skall bli ett förlorat decennium
            för Sverige, eller om vi skall få den nya start som vi så innerligt
            väl behöver.
          </note>
          <note>
            Det handlar om att få ordning på ekonomin och om att föra in
            Sverige i det nya europeiska samarbetet.
          </note>
          <note>
            Och det kommer inte att gå om inte politiken förmår att frigöra
            sig från det gamla och från det som har misslyckats. Då krävs
            det en regering som inte är fånge i gamla bindningar. En regering
            som vägrar att sänka skattetrycket kommer aldrig att kunna göra
            Sverige till en vinnare i det nya Europa.
          </note>
          <note>
            En regering som vägrar att se bristerna i välfärden kommer aldrig
            att lyckas att göra denna välfärd bättre. Det är därför, och det
            lär oss de tre år som ligger bakom oss, som Sverige behöver en
            ny riksdagsmajoritet, en ny regering och en ny politik.
          </note>
          <note>
            Socialdemokraterna har gjort sitt. Nu behöver
          </note>
          <note>
            Sverige en ny start. Då är det våra idéer --
          </note>
          <note>
            framtidens idéer -- som är bäst för Sverige på 90-
          </note>
          <note>
            talet.
          </note>
          <note type="speaker">
            Anf. 41 BENGT WESTERBERG (fp):
          </note>
          <note>
            Herr talman! Jag vet inte hur många av kammarens ledamöter som
            läste om Karl Gottne Broman från
          </note>
          <note>
            Matfors i Dagens Nyheter i morse. Gottne är en av de ca 3 000
            patienter som ligger kvar på sjukhus runt om i Sverige trots att
            de är färdigbehandlade.
          </note>
          <note>
            Han tillhör arbetarklasssen i en landsdel där ålderdomshemmen
            har lagts ned.
          </note>
          <note>
            En fyrbäddssal har blivit Gottnes hem men samtidigt ett fängelse.
            Han försöker ofta rymma, skriver reportern.
          </note>
          <note>
            Jag vet att han skulle må så mycket bättre om han fick bo på
            ett vårdhem i ett eget rum med sina egna saker, säger hans brorsdotter
            Catarina. Sedan i julas har hon kämpat för att få Gottne från
            sjukhuset. Men det är tio års kö till sjukhemmet.
          </note>
          <note>
            Någon i kammaren kanske minns Saga Skarin, en gammal dam från
            Uddevalla, som ville flytta till
          </note>
          <note>
            Stockholm för att komma nära sin enda dotter,
          </note>
          <note>
            Inger Törnell. Jag har berättat om dem förr.
          </note>
          <note>
            Första gången som jag kom i kontakt med Saga och
          </note>
          <note>
            Inger var för tre år sedan, sommaren 1988. Under de år som har
            gått har jag haft regelbundna kontakter med dem. Jag har följt
            turerna i socialnämnder och domstolar. Jag har sett hur Saga och
            Inger har kastats mellan hopp och förtvivlan.
          </note>
          <note>
            Numera har ärendet avancerat så långt att
          </note>
          <note>
            Stockholms kommun i princip är beredd att ta emot henne, men
            ändå har ingenting hänt. Nu är problemet platsbrist.
          </note>
          <note>
            Så Saga bor fortfarande kvar i Uddevalla, 50 mil från sin dotter.
            Den 3 april i år fyllde hon 93 år.
          </note>
          <note>
            Jag måste tillstå att jag sällan har känt mig så svarslös som
            inför Sagas och Ingers frågor. Jag kan bara inte förklara för
            dem varför de inte skall kunna få bo i samma stad. Jag kan inte
            förklara, och än mindre försvara, att människor som betalar världens
            högsta skatter inte skall kunna få så rimliga önskemål tillgodosedda.
          </note>
          <note>
            En god vän till mig berättade häromdagen om
          </note>
          <note>
            Gustaf Bonde som är 70 år. Sedan ett tiotal år tillbaka lider
            han av Parkinsons sjukdom. Hans hustru Maud, som är ett par år
            yngre, har i det längsta försökt att ta hand om honom hemma. Men
            i mitten av april i år gick det inte längre. Då togs han in på
            Södertälje sjukhus.
          </note>
          <note>
            I morgon stänger avdelningen, och Gustaf skall skickas hem. Han
            kan inte äta själv, inte klä sig, förflytta sig eller tvätta sig.
            Hemma väntar Maud som är handikappad och som inte klarar av att
            natt efter natt, varannan timme, flytta på Gustaf i sängen, för
            att sedan hela dagarna ensam sköta honom. Men något alternativ
            erbjuds inte.
          </note>
          <note>
            Gottne Broman, Saga Skarin och Gustaf Bonde är inte de enda.
            Överallt i Sverige tvingas gamla människor ligga kvar på sjukhus,
            fast de är färdigbehandlade, eller bo kvar i sin egen bostad,
            trots att de känner sig isolerade och trots att anhöriga inte
            längre orkar sköta dem.
          </note>
          <note>
            Alla dessa historier är upprörande -- framför allt för det lidande
            som de orsakar de människor som direkt drabbas men också för all
            den oro och ängslan som de sprider till andra äldre och till de
            yngre människor som anar en otrygg framtid både för sina anhöriga
            och för sig själva.
          </note>
          <note>
            Herr talman! Därför är det en prioriterad politisk uppgift att
            undanröja grunderna för detta lidande och denna oro. Jag ser fem
            huvuduppgifter:
          </note>
          <note>
            Den första är att se till att det, vid sidan om egen bostad,
            finns ett varierat utbud av boendeformer för äldre. I dag saknas
            platser i stort sett överallt:
          </note>
          <note>
            på ålderdomshem, i servicehus, på sjukhem och i gruppbostäder
            för dementa. Stockholm är ett belysande exempel. I Sveriges största
            kommun finns ett enda ålderdomshem. Men nu har staden fått ny
            regering och nu skall det byggas fler!
          </note>
          <note>
            Den andra uppgiften är att förbättra demensvården. Den är så
            allvarligt eftersatt i
          </note>
          <note>
            Sverige att den uppgiften måste betraktas som en av de allra
            viktigaste för 90-talet. Här krävs utbyggnad av dagvård för dem
            som fortfarande kan bo kvar hemma och av gruppbostäder för dem
            som inte längre klarar sig på egen hand eller med anhörigas hjälp.
          </note>
          <note>
            På vårt initiativ införs från årsskiftet statsbidrag för att
            stimulera utbyggnad av gruppbostäder. Bidraget ger möjligheter
            att bygga ungefär 25 000 nya platser under de närmaste fem åren.
            Nu är det kommunernas ansvar att utbyggnaden verkligen kommer
            i gång.
          </note>
          <note>
            Den tredje uppgiften är att se till att gamla och sjuka på långvården
            får rätt till eget rum. Vi liberaler har sedan mitten av 80-talet
            aktivt drivit den frågan.
          </note>
          <note>
            Ofta har vi fått höra att de gamla inte vill ha eget rum. Det
            kan nog finnas undantag -- och även deras önskemål skall naturligtvis
            tillmötesgås -- men de flesta vill. Motiven kan variera. När jag
            häromåret besökte Vickelbygården i Skärblacka utanför
          </note>
          <note>
            Norrköping, berättade föreståndaren om ett äkta par, som man
            hade försökt placera i ett av de få dubbelrummen, men de ville
            abosolut ha var sitt enkelrum för att äntligen kunna förverkliga
            en gammal dröm, nämligen att kunna titta på var sin
          </note>
          <note>
            TV-kanal!
          </note>
          <note>
            Nu har vi genom Ädelbeslutet äntligen fått gehör för att det
            skall bli statsbidrag också till egna rum.
          </note>
          <note>
            Under fem år skall staten hjälpa till att finansiera
          </note>
          <note>
            20 000 nya egna rum. Nu kan vi äntligen börja hoppas att flerbäddsrummen
            i långvården snart skall vara ett minne blott och att gamla och
            sjuka skall slippa dela rum med främlingar.
          </note>
          <note>
            Den fjärde uppgiften är att se till att alla får en egen husläkare,
            en doktor som man känner och som känner en själv. Husläkare är
            bra för alla men särskilt bra för dem som är äldre. Vi liberaler
            har länge arbetat för husläkare. En del har tyckt att vi har varit
            tjatiga i denna kamp. Men vi har varit envisa därför att vi är
            så övertygade om att ett husläkarsystem är bäst.
          </note>
          <note>
            Som tur är har det inte varit lika trögt överallt som i Sveriges
            riksdag och i flertalet av våra landsting.
          </note>
          <note>
            Folkpartiet i Stockholms läns landsting lyckades i slutet av
            1980-talet få gehör för att ett försök med husläkare skulle genomföras
            i Vasastan inte så långt härifrån. Vi har nu snart fyra års erfarenheter
            av det försöket. Det har blivit en stor framgång. De gamla i Vasastan
            får träffa sin doktor när de behöver, och de får hembesök när
            det är bäst.
          </note>
          <note>
            Husläkarsystemet får toppbetyg av både personal och patienter.
            Det manar till efterföljd. Vi liberaler vill att alla svenskar
            till 1995 skall ha sin egen husläkare.
          </note>
          <note>
            Den femte uppgiften, till sist, är förstås att kapa operationsköerna.
            Inom 100 dagar -- eller tre månader -- måste alla ha rätt att
            få viktiga operationer utförda. Det ankommer nu på landstingen
            att se till att denna vårdgaranti förverkligas.
          </note>
          <note>
            Herr talman! Det finns naturligtvis mycket i svensk åldringsvård
            som fungerar väl. Men det hjälper inte. Situationen är totalt
            sett inte acceptabel. Det beror på att ni socialdemokrater i regering
            och riksdag länge har varit alltför senfärdiga och fantasilösa
            i er hantering av de här frågorna. Gång på gång har ni avvisat
            våra förslag. Länge bekämpade ni ålderdomshemmen. Varje nedlagt
            ålderdomshem ansågs av statssekreteraren på socialdepartementet,
            Sture Korpi, vara en seger.
          </note>
          <note>
            Länge sade ni nej till att ge statsbidrag till eget rum och till
            gruppbostäder för dementa. Ni försenade beslutet att lägga ansvaret
            för dementas boende på kommunerna. In i det sista har ni avvisat
            rimligare normer för demensbostäder. Ni har bromsat försök med
            att använda sjukförsäkringspengar för att kapa operationsköerna.
            Ni har motarbetat husläkare.
          </note>
          <note>
            Det är bra att ni på många punkter nu har tänkt om eller tvingats
            vika er för riksdagsmajoriteten. Men ni kan aldrig undandra er
            ansvaret för de problem som finns i dag och som varje dag möter
            oss i reportage i media och i direkta kontakter med människor.
            Nu är det en viktig uppgift att med kraft undanröja de brister
            som den socialdemokratiska politiken har skapat och se till att
            de äldre kan få den trygghet som de har rätt till.
          </note>
          <note>
            Herr talman! En fungerande äldreomsorg är viktig inte bara för
            de direkt berörda, de äldre. Den är viktig också för kvinnorna.
            Det är i praktiken kvinnor som får dra lasset om äldreomsorgen
            inte fungerar. Så var det förr i Sverige och så är det fortfarande
            i många andra länder. Visst skall det finnas en kontakt mellan
            generationerna. Men den skall bygga på kärlek, värme och samhörighet,
            inte på tvång. Oron för gamla och sjuka föräldrar är en av många
            bördor som den moderna kvinnan bär på sina axlar. Alltför många
            kvinnor lever under hård press när de, förutom ett förvärvsarbete,
            ensamma tvingas sköta större delen av hushållsarbetet.
          </note>
          <note>
            Målet för jämställdhetsarbetet har varit att kvinnor skulle få
            rätt till förvärvsarbete och egen försörjning, att med sin kompetens
            och begåvning spela en roll i arbetslivet. Det målet har vi närmat
            oss, men vi har långt kvar. Men vi som har förespråkat kvinnors
            rätt till förvärvsarbete har naturligtvis inte tänkt oss att kvinnor
            dessutom mer eller mindre ensamma skulle ha ansvaret för arbetet
            med barn och hem. Ändå är det många kvinnors erfarenhet att det
            var så det blev. Ja, statistiken bekräftar att det gäller de flesta.
          </note>
          <note>
            Kvinnor har fått dubbla arbetsbördor, och många av dem sliter,
            bokstavligt talat, livet ur sig.
          </note>
          <note>
            Kvinnors ohälsa ökar.
          </note>
          <note>
            Det finns dem som vill dra slutsatsen att det är dags att vrida
            klockan tillbaka, att återgå till den gamla arbetsfördelningen,
            där kvinnor sköter hushållsarbetet och män förvärvsarbetet. Från
            liberala utgångspunkter är den vägen utesluten.
          </note>
          <note>
            Att återgå till en situation där kvinnor är helt ekonomiskt beroende
            av sina män och får minskade möjligheter att utnyttja och utveckla
            sina talanger vore ett stort steg tillbaka i utvecklingen och
            ett minst lika stort hot mot kvinnors hälsa och välbefinnande
            som dagens stressade situation. I
          </note>
          <note>
            stället måste vi:
          </note>
          <note>
            * Se till att det finns dagis till alla som vill utnyttja det.
            En jublande barnomsorgsminister rapporterade häromdagen att dagiskön
            har minskat från drygt 60 000 till knappt 60 000. Jublet skvallrar
            om en alltför låg ambitionsnivå. Dagisköerna måste bort.
          </note>
          <note>
            * Ge familjerna ökad valfrihet när de formar sin vardag. Med
            en barnomsorgspeng, som vi har föreslagit, kan de t.ex. själva
            välja den barnomsorg som passar dem och deras barn bäst.
          </note>
          <note>
            * Se till att kvinnor får mer att säga till om på jobbet och
            större frihet på arbetsmarknaden. Alla de kvinnor som jobbar inom
            vård, omsorg och utbildning har i dag i princip bara en arbetsgivare
            att gå till, nämligen landstinget eller kommunen.
          </note>
          <note>
            Och där är organisationen ofta både hierarkisk och byråkratisk.
            De har små möjligheter att påverka sitt arbete.
          </note>
          <note>
            Vi kan som arbetsgivare och politiker revolutionera kvinnors
            arbetsmarknad genom att decentralisera mer inom den offentliga
            sektorn och framför allt genom att ge de kvinnor som vill chansen
            att starta eget inom de områden där många kvinnor är yrkesverksamma.
          </note>
          <note>
            Herr talman! Det är kärvt i svensk ekonomi nu.
          </note>
          <note>
            Ekonomin växer inte alls. Arbetslösheten stiger. I
          </note>
          <note>
            april varslades fler människor än någon gång sedan varselstatistiken
            infördes. Industrisysselsättningen är på väg mot en nivå som vi
            hade före andra världskriget. Investeringsflykten tilltar.
          </note>
          <note>
            Budgetunderskottet ökar snabbt.
          </note>
          <note>
            Jag känner en mycket stark, djup oro för Sveriges framtid som
            industrination. Svartmålning, säger regeringen. Sverige är unikt!
            Vi har passerat vändpunkten! Jag hoppas att regeringen har rätt.
          </note>
          <note>
            Men det vore oansvarigt att inte peka på de mörka moln som hopar
            sig över Sverige, inte bara bokstavligt även om det just nu ser
            litet klarare ut, utan även bildligt.
          </note>
          <note>
            En del av de nödvändiga åtgärderna har vidtagits.
          </note>
          <note>
            Viktigast är skattereformen. Men de som redan har gjorts räcker
            inte. Det krävs mer. Låt mig ge några exempel:
          </note>
          <note>
            * Det är angeläget att sänka det svenska skattetrycket. För några
            år sedan sa sig Ingvar
          </note>
          <note>
            Carlsson dela den målsättningen, men den tycks han nu ha övergivit
            helt.
          </note>
          <note>
            * Det är viktigt att skapa bättre expansionsmöjligheter för de
            mindre företagen, t.ex. genom att avskaffa förmögenhetsskatten
            på arbetande kapital.
          </note>
          <note>
            * Det är nödvändigt att staten koncentrerar sig på det som bara
            staten kan klara och överlåter annat åt företagen och marknaden.
            Därför bör statliga företag och en del andra tillgångar säljas
            ut och pengarna i stället investeras i vägar och järnvägar, utbildning
            och forskning.
          </note>
          <note>
            * Det är angeläget att förändra den offentliga sektorn så att
            medborgarna kan får mer valuta för skattepengarna. Ökad valfrihet
            och mer konkurrens, där det finns utrymme också för enskilda alternativ,
            är viktigt.
          </note>
          <note>
            Detta, och mer till, har vi tillsammans med moderaterna redovisat
            i vår gemensamma plattform om den ekonomiska politiken, Ny start
            för Sverige.
          </note>
          <note>
            Det är en politik efter dessa riktlinjer som Sverige behöver
            efter valet i höst. Och det är bråttom. Om inte de rätta signalerna
            kommer snabbt är jag orolig för att problemen i svensk ekonomi
            kommer att förvärras och att sysselsättningen långsiktigt hotas
            genom att fler och fler verksamheter flyttas ut.
          </note>
          <note>
            Herr talman! Jag hissar inte denna varningsflagg för att jag
            misstror Sveriges möjligheter. Tvärtom.
          </note>
          <note>
            Förutsättningarna är goda för bättre utveckling.
          </note>
          <note>
            Det finns t.o.m. anledning till optimism. Det vore tragiskt om
            vi spelade bort våra chanser genom att fortsätta föra en felaktig
            politik. Sverige är värt en bättre regering! De gamla i Sverige
            är värda en bättre regering. Och kvinnorna är det.
          </note>
          <note type="speaker">
            Anf. 42 OLOF JOHANSSON (c):
          </note>
          <note>
            Herr talman! Väljarna gav i 1988 års val ökat stöd till partier
            som klart markerade kraven på rättvis fördelning och god miljö.
            Centern har fullföljt dessa väljarnas uppdrag, d.v.s. den politik
            som vi begärde och fick stöd för.
          </note>
          <note>
            Vi har varit beredda att ta ansvar för den ekonomiska balansen
            genom att medverka till att dämpa överhettningen 1989. Det har
            bl.a.
          </note>
          <note>
            inneburit uppbyggnad av resurser för rehabilitering och bättre
            arbetsmiljö. Vi har aktivt bekämpat höjningen av mervärdeskatten,
            vi har målmedvetet arbetat för en rättvisare fördelning med sänkt
            skatt på nödvändig konsumtion; mat, boende och persontransporter.
            Skatteomläggningens generella och höga moms på bl.a. turismen
            har vi kritiserat hårt. Den slår fel och motverkar t.o.m. sitt
            eget syfte -- att finansiera inkomstskattesänkningarna.
          </note>
          <note>
            Den har i stället skrämt bort turisterna från Sverige, både svenskar
            och utlänningar. Det har drabbat turistanläggningar och restauranger,
            i storstad och glesbygd.
          </note>
          <note>
            Under senare delen av perioden har vi börjat få framgång för
            våra krav på skattesystemet. Men än återstår mycket. Därför kommer
            vi att fullfölja vår politik för rättvis fördelning. Därför prioriterar
            vi vård och omsorg. Därför kommer vi också i fortsättningen att
            kritisera skatteomläggningen i de delar den leder till ökat bidragsberoende
            och ökad rundgång i ekonomin. Många pensionärer har tvingats till
            socialbyrån. Kompensation har blivit nödvändig. Det är ovärdigt
            när vi i välfärdens
          </note>
          <note>
            Sverige tvingar pensionärer med smala ekonomiska marginaler att
            ''stå med mössan i hand''. Under nästa valperiod måste vi börja
            bygga ett system med höjd grundpension. Det är både rationellt
            och rättvist.
          </note>
          <note>
            Ökad valfrihet förutsätter rättvis fördelning. Det är särskilt
            tydligt inom barnomsorgen, där mer än en tredjedel av familjerna
            inte får del av samhällets barnomsorgsstöd. Därför måste en vårdnadsersättning
            införas, lika för alla, med början nästa valperiod.
          </note>
          <note>
            Med de ekonomiska obalanser Sverige har, måste vi få ner kostnadsutvecklingen.
            Vi kan inte långsiktigt leva över våra tillgångar. Därför behövs
            ett stabiliseringsavtal.
          </note>
          <note>
            Skatteomläggningen skulle ju leda till kostnadsnedväxling. Om
            det ska förverkligas, måste det ske nu. Alla måste ta sitt ansvar.
            Först då kan den olyckliga jakten på förmåner för den egna gruppen
            i förhållande till andra dämpas, kompensationskraven likaså. Det
            är därför det är så avgörande för lönebildningen att skattesänkningar
            sätts in så att inflationsspiralen vänds neråt. Sänkt skatt på
            nödvändig konsumtion gynnar dessutom den som har störst anledning
            att kräva kompensation, dvs. den som har allra smalast ekonomisk
            marginal. Därför är sänkt skatt på maten och boendet så avgörande.
            Det skapar dessutom förståelse för de skattesänkningar som krävs
            för att stärka Sveriges konkurrenskraft, t.ex.
          </note>
          <note>
            sänkta kapitalskatter, att ta bort förmögenhetsskatten på arbetande
            kapital. Hela denna diskussion försöker det ekonomiska etablissemanget
            förvandla till en fråga om populism. Det är cyniskt och dessutom
            kontraproduktivt. Avtalsmarknaden och lönebildningen har ju tydligt
            visat, att den inte kunnat hålla sig inom samhällsekonomiskt ansvarsfulla
            ramar. Kompensationsklausulerna har grasserat. Naturligtvis förklaras
            detta också av protesten mot vårt höga skattetryck. Därför är
            det utmärkt, att vi äntligen lyckats driva fram en majoritet för
            sänkt matmoms. Omvändelsen från socialdemokraterna kom i elfte
            timmen. Därför finns inga beslut. Därför måste väljarna skapa
            de majoriteter som behövs för att sänkt skatt på maten ska bli
            verklighet, inte bara deklarationer.
          </note>
          <note>
            Sälarna hade ingen rösträtt i valet 1988, men sälarnas sak blev
            nationens. Väljarna gav klara besked att miljön var valets viktigaste
            fråga. Då ville alla partier plötsligt vara miljöpartier.
          </note>
          <note>
            Centerrörelsen välkomnade självklart att miljöfrågorna äntligen
            kom i fokus. I nästan trettio år hade vi fört fram kravet på god
            miljö, påtalat att god miljö är förutsättningen för hållbar tillväxt
            och utveckling, och att miljön därför inte kan hanteras som en
            i raden av frågor som någon sorts sektorspolitik. Ekonomin och
            ekologin är olika sidor av samma sak, och samma grundläggande
            regler skall tillämpas på båda områdena. Det gäller att rätta
            munnen efter matsäcken, att inte leva över sina tillgångar. Miljön
            -- och freden -- kommer före allt, annars saknar alla andra frågor
            betydelse.
          </note>
          <note>
            Väljarnas besked i valet 1988 gav hopp. Men förhoppningarna kom
            på skam.
          </note>
          <note>
            Än en gång har miljöfrågorna satts på undantag av regering och
            av riksdagsmajoritet.
          </note>
          <note>
            Socialdemokratins stolta programförklaring att bli ett miljöparti
            i ordets bästa bemärkelse fick ringa genomslag i verkligheten.
            De segrar som miljön, trots allt, har vunnit under valperioden
            har uppnåtts i dialog mellan riksdagens partier.
          </note>
          <note>
            I riksdagsöverenskommelsen om den ekonomiska politiken våren
            1989 fick vi i centern framgång för vårt krav att god miljö skall
            vara ett mål också för den ekonomiska politiken. Först i vår presenterade
            regeringen sin miljöproposition -- en myckenhet av deltaljåtgärder,
            men ingen helhetssyn. Inga miljöavgifter på det naturvidriga kloret,
            inte heller på elproduktionens koldioxidutsläpp och inga ekonomiska
            styrmedel för att minska avfallet, öka återvinningen och skapa
            ren produktion. Dess värre fanns det heller ingen annan majoritet
            inom räckhåll i riksdagen. Miljöbeslutet i förra veckan blev därför
            ett ofullbordat verk.
          </note>
          <note>
            Nästan elva år efter folkomröstningen om kärnkraft kunde centerpartiet,
            folkpartiet och socialdemokraterna komma överens om energipolitiken.
            Vi fokuserar medlen, åtgärderna, i den överenskommelsen -- sedermera
            i propositionen -- och det är utmärkt. Det är bara genom aktiv
            handling som vi kan nå målen att kärnkraften skall vara borta
            senast år 2010 och att användningen av olja och kol steg för steg
            skall minska. Nu blir det miljardsatsningar på hushållning och
            sparande, på effektiv energianvändning och på förnybar energi
            -- främst biobränslen. Resultaten bestämmer kärnkraftsavvecklingens
            inledning, och alla kan hjälpa till.
          </note>
          <note>
            I samma ögonblick som vi genom en politisk överenskommelse skapar
            stabilitet i energipolitiken, kommer attacken från samhällets
            nyliberaler -- energipolitiken skall avvecklas, heter det. Nu
            har det bekräftats; nyliberaler har inget minne. Annars skulle
            de ha erinrat sig den totala kollapsen för den -- bortsett från
            kärnkraften --
          </note>
          <note>
            politiklösa perioden före 1975 i vårt land. Det var då vi hade
            70 % oljeberoende. Det var då två oljeprischocker fick hela den
            svenska samhällsekonomin på knä. Tack för att ni påminde oss om
            den tiden! Men vi önskar verkligen inte den tillbaka.
          </note>
          <note>
            Valperioden har också inneburit början till en ny jordbrukspolitik.
            Fem av riksdagens sex partier samlades till ett beslut, som skulle
            ge jordbruket tid för omställning i ordnade former. I stället
            för prispress och överskottsproduktion, nedläggning och granskog,
            blir det ny produktion för nya marknader. Åkerjorden skall tas
            till vara -- bl.a. för odling av energi- och industriråvaror.
            Men på en punkt har beslutet om jordbrukets omställning kommit
            på skam. Inga ensidiga svenska sänkningar eller förändringar av
            gränsskyddet skulle ske -- det var riksdagen enig om för ett år
            sedan. Men mitt i en av de svåraste omställningar som jordbruksnäringen
            någonsin varit med om svek socialdemokrater, vänsterpartister
            och folkpartister. De sänkte gränsskyddet och äventyrar därmed
            en omställning i ordnade former.
          </note>
          <note>
            Det här sveket är ett spel med miljö och öppna landskap som insats.
            Det skapar betydande oro i jordbrukarleden. Därför måste jordbruksbeslutet
            från 1990 återupprättas.
          </note>
          <note>
            Miljömålet, energipolitiken och värnet av åkerjorden som natur-
            och råvaruresurs är tre viktiga miljöframgångar under valperioden,
            med det undantag jag redovisat beträffande det jordbrukspolitiska
            beslutet. En rad andra beslut gör att Sveriges alla miljöengagerade
            människor måste konstatera att väljarnas förväntningar inte på
            allvar kunde luckra upp riksdagsmajoritetens fäste i betongen.
            Majoriteten har tagit del, men inte förstått. På annat vis kan
            inte de konkreta besluten tolkas, t.ex. om Öresundsbron. Men än
            är den inte byggd. Nu lägger centern fram förslag i Nordiska rådet
            om skärpning av den nordiska miljökonventionen. Det är uppenbart
            att den inte ger vare sig naturen eller grannfolken fullgott skydd.
            Nya motorvägar planeras och därmed mer biltrafik i storstäderna,
            medan upprustning av kollektivtrafik, järnvägar och grusvägar
            i olika delar av landet hålls tillbaka. Vi föreslår ett tiomiljardersprogram
            för infrastruktur och modernisering av hela Sverige. Hade inte
            centern tagit utskottsinitiativ till riksdagen, hade väl inlandsbanan
            redan varit nedlagd vid det här laget.
          </note>
          <note>
            Förändringarna i vår världsdel sedan 1988 har varit större än
            vi någonsin vågade drömma om. En rad av våra grannfolk i Öst-
            och Centraleuropa har tagit de avgörande stegen till frihet och
            demokrati. Vi ger vårt stöd till de central- och östeuropeiska
            folkens kamp för frigörelse och utveckling. Vi ger vårt stöd till
            de baltiska folkens kamp för suveränitet.
          </note>
          <note>
            Även Västeuropa har förändrats. Europeiska
          </note>
          <note>
            Gemenskapen har lagt fast kursen för fördjupat samarbete. Samtidigt
            markerar miljöhoten behovet av gränslöst samarbete. Ett historiskt
            avtal om säkerhet i Europa har undertecknats.
          </note>
          <note>
            I detta nya Europa, med nya möjligheter, har vi i
          </note>
          <note>
            Sverige anledning att pröva frågan om svenskt medlemskap i EG.
            Från centerns sida slår vi vakt om det riksdagsbeslut som fattades
            den 12
          </note>
          <note>
            december förra året, att -- med riksdagens ord --
          </note>
          <note>
            ''eftersträva medlemskap i EG med bibehållen neutralitetspolitik''.
            Vi är t.o.m. beredda att överse med det sätt på vilket frågan
            initierades -- som en fotnot i ett ekonomiskt krispaket.
          </note>
          <note>
            Men låt mig inför morgondagens säkerhetspolitiska deklaration
            understryka med betydande eftertryck, att Sveriges samarbete med
            EG är en i djupaste mening demokratisk fråga. Ställningstagandena
            till såväl ett EES-avtal som ansökan om medlemskap förutsätter
            att svenska folket är med. Därför kräver vi folkomröstning, när
            ett avtal om medlemskap föreligger. Detta ställningstagande kan
            aldrig degraderas till en angelägenhet enbart för politker och
            näringsliv.
          </note>
          <note>
            Med fler partier i riksdagen och ännu en socialdemokratisk minoritetsregering
            blev valet
          </note>
          <note>
            1988 också en markering av riksdagens betydelse.
          </note>
          <note>
            Väljarna lade helt enkelt mer makt i riksdagens händer -- fler
            frågor skulle bestämmas genom dialog och diskussion i riksdagens
            utskott.
          </note>
          <note>
            En minoritetsregering kan aldrig diktera beslut.
          </note>
          <note>
            Det har den socialdemokratiska regeringen fått känna av -- inte
            minst under en valperiod då stödet i riksdagens socialistiska
            majoritet vilat på ett vänsterparti som söker sin roll. Många
            förslag har dramatiskt förändrats på vägen från regeringsproposition
            till riksdagsbeslut. Ett av de mycket viktiga under senare delen
            av riksmötet var naturligtvis vår ambitionshöjning när det gäller
            att förlänga yrkesutbildningen i gymnasieskolan utan att urholka
            kvaliteten i de övriga gymnasielinjerna.
          </note>
          <note>
            Det ser vi som en mycket viktig framgång för ett tioårigt krav
            från centerns sida -- att vi skall få mer kvalitet också i yrkesutbildningen.
          </note>
          <note>
            Under den här perioden har vi t.o.m. fått erfara en regerings
            avgång -- och därefter en ny regering, näst intill likadan, framsläppt
            av den förstas banemän.
          </note>
          <note>
            Inför en ny valperiod har väljarna rätt att få besked om partiernas
            program i sakfrågorna. Centern kommer att presentera sin politik
            för rättvis fördelning, ekonomisk balans och full sysselsättning,
            för ekologisk balans, dvs. god miljö, och en politik för att modernisera
            Sverige och för att hela Sverige skall leva.
          </note>
          <note>
            Dessutom anser vi att väljarna kan kräva att man anger sin målsättning
            i regeringsfrågan. Centern eftersträvar en icke-socialistisk majoritet
            och en regering baserad på denna majoritet, i första hand en majoritetsregering.
            Till sist avgör väljarna.
          </note>
          <note>
            Med denna grund möter vi den kommande valperioden med tillförsikt.
            Vi vet att väljarna kommer att ge centern och det politiska mittfältet
            en betydande roll i en kommande valperiod. Så har det varit under
            den gångna valperioden. Och det här landet är tillräckligt demokratiskt
            moget för att inte tro på ytterlighetspolitik.
          </note>
          <note type="speaker">
            Anf. 43 LARS WERNER (v):
          </note>
          <note>
            Herr talman! Detta är, som har sagts tidigare, den sista partiledardebatten
            under den här mandatperioden. Det är av naturliga skäl också inledningen
            och uppmarschen till valrörelsen, och det brukar innebära vissa
            positionsbestämningar.
          </note>
          <note>
            Man har redan på olika håll försökt utmåla valet i svart och
            vitt, uteslutande som ett val mellan två alternativ.
          </note>
          <note>
            Moderaterna och folkpartiet har slagit sig samman som ett slags
            högerallians och utropat sig som det ena regeringsalternativet.
            Centern får bara haka på tåget om stinsen och lokföraren vill
            -- och om centern vill vara med. Det är litet oklart vem som bestämmer
            i högeralliansen.
          </note>
          <note>
            Socialdemokraterna ser sig naturligtvis som det andra regeringsalternativet.
            Det står alltså ett val, säger man, mellan högeralliansen och
            socialdemokraterna. Så ser de här två alternativen på sig själva.
          </note>
          <note>
            Men jag tror inte att verkligheten är så enkel och svart-vit
            som situationen utmålas. I verkligheten kommer inget av de här
            två självutnämnda alternativen att få egen majoritet. Man behöver
            inte vara något stor siare när man påstår det.
          </note>
          <note>
            Verkligheten är ju att det finns andra färger än de svarta och
            vita. Verkligheten är att det finns röd--
          </note>
          <note>
            gröna alternativ både i partipolitiken och som lösning på landets
            olika politiska utmaningar.
          </note>
          <note>
            Det röd--gröna tänkandet med värnandet om såväl fördelningspolitik
            som miljö, demokrati och framtid är ett av alternativen i valet.
            Det är ett nödvändigt alternativ, eftersom ingen kan skapa majoritet
            i riksdagen utan hänsyn till dessa frågor, dessa partier och de
            opinionskrav som de för fram.
          </note>
          <note>
            Herr talman! Det har under det senaste året odlats en del myter
            om vårt parti, inte minst av statsministern själv och hans parti.
            Det gäller t.ex.
          </note>
          <note>
            att det skulle vara speciellt svårt att göra upp med oss och
            att komma överens med oss. När påståendena är berättigade kan
            man ta åt sig, men när de är lösa myter blir man lätt irriterad,
            särskilt när myterna är intriganta och tjänar ett syfte att skylla
            ifrån sig och förklara sitt eget partis dåliga opinionssiffror.
            För hur är det, Ingvar Carlsson?
          </note>
          <note>
            Stod vi inte i backen, som man kan säga i skidsammanhang, när
            det ven kring öronen i fråga om kommunalisering av lärarna. Vi
            och regeringen kom överens, vi genomförde reformen och vi fick
            ekonomiska medel till skolorna. Om vi fick någon politisk poäng
            på detta, vet jag inte. Genomförde vi inte en bostadsfinansieringsreform
            som kritiserades från olika håll? Och den kritiseras fortfarande.
          </note>
          <note>
            Vek vi oss? Nej, vi har stått för denna reform. Även gymnasiereformen
            är en reform som vi har stått för och som vi har försvarat. På
            alla dessa områden och några till har vi genomfört reformer tillsammans
            och trott på dem. När vi har trott dem har vi försvarat dem.
          </note>
          <note>
            Däremot var vi skeptiska och kritiska till orättvisorna som finns
            i skattereformen. Vi har upprepat, och jag kan upprepa det i dag,
            att det hade varit bättre att göra upp om skatterna med oss, centern
            och miljöpartiet, men ni valde av taktiska skäl att göra upp med
            folkpartiet för att få undan marginalskattefrågan från valrörelsen.
          </note>
          <note>
            Däremot skulle ju vi kunna hävda, med viss rätt, att det är svårt
            att göra upp med er. Det tog er över 20
          </note>
          <note>
            år och en underbar natt för Erik Åsbrink att acceptera vårt förslag
            om en sänkning av matmomsen. Så är det med den frågan. Jag har
            frågat Erik Åsbrink hur långt vi kommer ner med matmomsen om han
            får en underbar natt till.
          </note>
          <note>
            Däremot, Ingvar Carlsson, står vi fortfarande för vägran att
            komma överens och göra upp om det omöjliga förslag till lönestopp
            och strejkförbud som ni lade fram för drygt ett år sedan. Om det
            hade genomförts hade det varit en olycka för hela arbetarrörelsen
            och för hela fackföreningsrörelsen.
          </note>
          <note>
            Jag är övertygad om att då hade LO-kongressen som pågår den här
            veckan varit stormig och fylld av misstro.
          </note>
          <note>
            Jag tror i stället att det är så att det socialdemokratiska raset
            i opinionsmätningarna är orsakat av den politik som finansdepartementet
            och regeringen har valt under större delen av 80-
          </note>
          <note>
            talet. Regeringen ansåg 1982, när man kom tillbaks i regeringsställning,
            att det fanns två viktiga frågor, nämligen arbetslösheten och
            Sveriges eftersläpning i ekonomisk tillväxt. I fråga om att bekämpa
            arbetslösheten delade vi regeringens uppfattning, och delar den
            fortfarande, men talet om svensk eftersläpning har varit ett skenproblem
            som Walter
          </note>
          <note>
            Korpi skrev i en artikel i Aftonbladet för ett par veckor sedan.
            Sverige har inte halkat efter hävdar han. Siffror och statistik
            visar motsatsen. Genom att olika politiska företrädare och andra
            har valt att efter eget gottfinnande använda internationella genomsnittssiffror,
            undviker man att analysera verkligheten.
          </note>
          <note>
            Internationella genomsnittssiffror har varit missvisande, eftersom
            fattigare länder har ökat sin tillväxt snabbare, medan mogna industriländer
            som
          </note>
          <note>
            Sverige och andra konkurrentländer har haft ungefär samma tillväxt.
            Medan en del i utlandsjämförelser har använt internationella genomsnittsiffror
            som har gett en falsk och ljusare bild av utlandet, har man om
            Sverige använt siffror som ger en överdrivet mörk bild.
          </note>
          <note>
            Det gäller t.ex. frågan om produktiviteten. Vi vet att det är
            mycket svårt att beräkna produktivitet inom privat och offentlig
            tjänsteproduktion. Det har lett till osäkra statistiska gissningar.
          </note>
          <note>
            Produktiviteten inom offentlig tjänstesektor har man statistiskt
            satt till noll. Produktiviteten i den privata tjänstesektorn är
            lika svårberäknad, men i statistiken antar man att den är låg.
            Det är också den privata tjänstesektorn som växt snabbt under
          </note>
          <note>
            80-talet, och inte den offentliga konsumtionen.
          </note>
          <note>
            På dessa osäkra antaganden grundas lika osäkra uttalanden om
            tillväxten. Med skenbara problem om ekonomins tillväxt och felaktig
            statistik för ögonen, satte regeringen i gång strukturförändringar
            för att röja undan de inbillade tillväxthindren som man ansåg
            fanns.
          </note>
          <note>
            Man genomförde skattereformen, man ökade inkomst- och förmögenhetsskillnaderna
            och man försökte sig på nedskärningar i den offentliga sektorn
            och socialförsäkringarna. Hela huvudlinjen i den politik som fördes
            medan Feldt var finansminister syftade till att öka företagens
            vinster och hålla nere lönerna. Det var själva grundbulten för
            regeringens politik att med ökade företagsvinster samtidigt hålla
            nere lönerna. Men när resultatet blev enorma omfördelningar till
            dem som redan hade det hyggligt, till aktieägare och höginkomsttagare
            kunde den politiken inte hålla.
          </note>
          <note>
            Då var man på väg åt fel håll -- mot ojämlikhet och mot orättvisa.
            Jag menar att det är orsaken till att många av socialdemokraternas
            tidigare väljare säger att man inte känner igen sig. De känner
            inte igen partiet. Det är inte vårt fel, Ingvar Carlsson.
          </note>
          <note>
            Nu har vi hört de borgerliga lova förändringar som sänkt arbetsgivaravgift,
            ändrade förmögenhetsskatter osv. Effekterna av dessa förslag blir
            en slags inre devalvering. De blir ju desamma som vid vanliga
            reguljära devalveringar.
          </note>
          <note>
            De borgerliga kliver alltså rakt in i samma problemfyllda politik
            som de egentligen i dag kritiserar.
          </note>
          <note>
            En effekt av devalveringar -- vare sig de är borgerliga eller
            socialdemokratiska -- är att man många gånger låser fast industrin
            i dess gamla strukturer. Precis detta kommer att hända när en
            eventuell borgerlig regeringen genomför sina förmögenhetsvänliga
            förslag och sänker arbetsgivaravgifter m.m.
          </note>
          <note>
            Detta kommer också att förstärkas genom de borgerligas förslag
            och tankegångar om utförsäljning av statliga företag och privatisering.
          </note>
          <note>
            Tror ni verkligen att svenska folket skulle gynnas av att de
            borgerliga säljer ut och realiserar billigt och till halva priset,
            som en slags mellandagsrea?
          </note>
          <note>
            Mot detta vill vi ställa en annan politik. Vi vill satsa på utbildning
            och forskning för industriell tillväxt och höjd produktivitet.
            Vi vill investera i infrastruktur och miljövänliga transportsystem.
          </note>
          <note>
            Det behövs riktade insatser för miljöteknik och energialternativ
            till kärnkraften.
          </note>
          <note>
            Vi menar att felet är att man i finansdepartementet, även i dag
            Allan Larsson, i regeringen och bland de borgerliga alltför mycket
            har accepterat myterna om den svenska eftersläpningen i tillväxt
            och alltför mycket litat till marknadslösningar och till föreställningar
            om att ojämlikheten kanske är nödvändig och därför kan vara bra.
          </note>
          <note>
            Herr talman! Livet består ju till en viss del av önskningar och
            förhoppningar. Det har vi väl alla.
          </note>
          <note>
            En av politikens uppgifter är att skapa förutsättningar för människor
            att nå sina mål. Men det gäller också för oss politiker att ge
            visioner om det samhälle vi vill skapa.
          </note>
          <note>
            Politik får aldrig reduceras till enbart frågan om taktik, teknik
            och fingerfärdighet i kammaren.
          </note>
          <note>
            Inledningsvis poängterade jag att det går inte att förenkla politiken
            till en fråga om svart eller vitt. I
          </note>
          <note>
            dag går det inte ens att enbart göra politiken till en fråga
            om rött eller blått. Det är därför vi i vänstern talar om en röd
            politik för en grön miljö.
          </note>
          <note>
            Det kan finnas skäl att göra detta påpekande när några företrädare
            försöker spela upp en pjäs där det bara skall finnas två aktörer.
            Men så är det inte i verklighetens värld, och det vet svenska
            folket.
          </note>
          <note>
            Efter höstens val är det föga sannolikt att något av de självutnämnda
            regeringsalternativen --
          </note>
          <note>
            socialdemokraterna eller högeralliansen -- kan samla en parlamentarisk
            majoritet. En regering måste vila på ett bredare underlag.
          </note>
          <note>
            Vi i vänsterpartiet är villiga att konstruktivt medverka i en
            ny majoritet som sätter arbete åt alla i förgrunden och som hyllar
            frågan om en rättvis fördelningspolitik -- och som även sätter
            miljöfrågorna i förgrunden.
          </note>
          <note>
            Jag tror inte att en sådan majoritet kan utlova stora skattesänkningar.
            Det vore lättsinne att säga något sådant i ett läge när budgetunderskotten
            ökar och vi fortfarande har stora eftersatta behov inom vårdoch
            omsorgssektorn. En sådan majoritet kan inte heller utlova någon
            snabb lösning av den privata konsumtionen. I den meningen är vi
            kanske litet kärva, men det är en hederlighet som jag tror uppskattas
            på litet sikt.
          </note>
          <note>
            Vi vill göra det nödvändiga till verklighet. Vår utgångspunkt
            är att Sverige behöver en ekologiskt balanserad tillväxt. Den
            skapas inte med hjälp av ofinansierade skattesänkningar. Sverige
            behöver industrinvesteringar, inte finansiella klipp.
          </note>
          <note>
            Rätten till sjukvård och de äldres behov av omsorg får aldrig
            prisges åt marknadskrafter och plånboksransonering. Bättre arbetsmiljö
            förhindrar utslagning ur arbetslivet. Med en offensiv sjukvård
            kan fler rehabiliteras och antalet sjukskrivningar minskas.
          </note>
          <note>
            Herr talman! För en sådan politik och för en sådan majoritet
            är vi beredda att göra konstruktiva insatser. Jag tror att det
            redan finns en majoritet för ett sådant röd-grönt alternativ hos
            det svenska folket. Det gäller nu att skapa majoritet även i kammaren.
            Det är detta jag menar att höstens val ytterst handlar om. Vi
            i vänsterpartiet går in för att möta väljarna med ett budskap
            om solidaritet, rättvisa och gemenskap. Det är ett budskap som
            håller.
          </note>
          <note type="speaker">
            Anf. 44 CLAES ROXBERGH (mp):
          </note>
          <note>
            Herr talman! Efter dessa tre år finns det anledning att summera.
            Trots att hänsyn till miljön och hushållning med naturresurser
            är klart övergripande frågor, behandlas de inte som sådana i riksdagen.
            Själva basen för samhällsutveckling och välstånd är en god hushållning
            med naturens resurser. De negativa effekterna kommer många gånger
            långt efter att naturens gränser har överskridits.
          </note>
          <note>
            Det finns många exempel på att det tar tid för miljöförstöring
            att slå i genom i form av försämrad hälsa och sämre materiellt
            välstånd. Försurningen av skogsmark har pågått i decennier. Från
            början kan marken försvara sig genom sin buffringsförmåga, men
            till slut faller pH-värdet.
          </note>
          <note>
            Det som är giftigt för trädens rötter löses ut.
          </note>
          <note>
            I dag i Sverige är 1 gran på 20 skadad och har fått halva sin
            krona utglesad eller förstörd. Vad händer i morgon? Det är på
            samma sätt med de globala miljöproblemen, växthuseffekten och
            ozonskiktet.
          </note>
          <note>
            När processen inleds märks inte sviterna så mycket.
          </note>
          <note>
            Men på sikt kommer konsekvenserna.
          </note>
          <note>
            En jämförelse kan göras med finanspolitiken. Den ekonomiska politiken
            och finanspolitiken sätter gränser för den övriga politiken. Förslag
            inom olika politiska områden som påverkar ekonomin måste rymmas
            inom de ekonomiska ramarna. Därför har finansdepartementet och
            finansutskottet en särställning.
          </note>
          <note>
            Men miljöfrågorna behandlas i stället som vilka politiska sakfrågor
            som helst. Regeringens miljöpolitiska proposition var ett tydligt
            exempel på detta. Miljöpolitiken fick vika för det som ansågs
            viktigare. I miljöpropositionen hänvisades till tillväxtpropositionen,
            och där fanns förslag till investeringar i järnväg som är bra
            ur miljösynpunkt. Men dessa små järnvägsinvesteringar, och de
            positiva miljöeffekter som satsningarna skulle kunna ge, drunknar
            fullkomligt i större investeringar i vägar som kommer att öka
            vägtrafiken och belasta miljön ytterligare. Intresset för att
            öka vägtrafiken har tagit över där miljön med hjälp av miljöpolitiken
            borde ha fått sätta gränserna.
          </note>
          <note>
            Samma problem fanns i energipropositionen. Om miljön hade behandlats
            som en övergripande fråga, hade regeringen lagt fram förslag till
            avveckling av kärnkraft. Men eftersom andra intressen anses viktigare,
            skall i stället kärnkraften börja avvecklas när det ''går'' med
            hänsyn tagen till andra faktorer.
          </note>
          <note>
            Förståelsen för att miljöförstöring är ett hot mot hälsa och
            en bra levnadsstandard för kommande generationer saknas i de beslut
            som riksdagen fattar. För att få miljöfrågorna att behandlas som
            överordnade måste miljön få sätta gränser. Därför borde riksdagen
            för länge sedan ha inrättat ett miljöutskott med minst samma status
            som överordnat utskott som finansutskottet.
          </note>
          <note>
            Regeringen borde också i sitt arbete ge miljödepartementet den
            överordnade roll som finansdepartementet i dag har.
          </note>
          <note>
            I förra valet lovade alla partier att ta miljöfrågorna på allvar.
            Vad har hänt under denna valperiod? Jo, mängder med miljösvek
            har passerat riksdagen.
          </note>
          <note>
            Miljöavgiftsutredningen lade fram tre betänkanden. Det tredje
            och sista handlade framför allt om avgifter på varor och produkter.
          </note>
          <note>
            Hittills har miljöpolitiken mest gått ut på att komma åt punktutsläppen
            till luft och vatten.
          </note>
          <note>
            Utredningen lämnade några försiktiga exempel på hur man skulle
            kunna börja använda avgifter för att komma åt miljöproblemen.
            Men regeringen gör tvärtom, och i miljöpropositionen slopas nästan
            alla dessa förslag. Det gäller t.ex. avgifter på osorterade sopor,
            klorerade lösningsmedel, klor i massaindustrin, träskyddsmedel
            och kadmium.
          </note>
          <note>
            Dessutom undantas utsläppt koldioxid vid elproduktion från koldioxidavgift.
            Tala om konsekvens! Skattereformen skulle ha kunnat bli en miljöreform
            om beskattningen utformats så att beskattningen på mänskligt arbete
            minskats och skatten på energi ökats. Ovanpå detta har kollektivtrafiken
            momsbelagts.
          </note>
          <note>
            Inför för valet 1988 lovade samtliga partier att miljölagstiftningen
            skall utgå från vad naturen tål.
          </note>
          <note>
            Ingvar Carlsson lovade i partiledardebatten i höstas att miljökvalitetsnormer
            skall införas. Men i miljöpropositionen stod bara några rader
            om riktlinjer för luftkvalitet i storstäderna. Skall bindande
            gränsvärden införas, Ingvar Carlsson?
          </note>
          <note>
            Håller det löftet?
          </note>
          <note>
            Alla partier lovade före förra valet i SNFs enkät att skydda
            den fjällnära skogen. Första gången frågan var uppe i riksdagen
            svek moderaterna tillsammans med socialdemokraterna. Är det så
            ni håller era löften, Carl Bildt? Man hänvisade i stället till
            en utredning som skogsstyrelsen arbetade med.
          </note>
          <note>
            Utredningen innehöll inte ens en analys av miljöproblematiken.
            När propositionen behandlades svek alla partier utom miljöpartiet.
          </note>
          <note>
            Centern, folkpartiet och socialdemokraterna gjorde i utskottet
            upp om ett tandlöst förslag.
          </note>
          <note>
            Folkpartiet svängde i kammaren och stödde sin egen motion med
            prutade miljökrav. Inom vänsterpartiet var man oenig och passade
            genom att skjuta hela problemet till skogsutredningen.
          </note>
          <note>
            Det största vågmästarpartiet, socialdemokraterna, har haft minst
            två alternativ under den gångna perioden, dels betongalternativtet,
            dels det gröna alternativet. Men tyvärr har socialdemokraterna
            hela tiden valt betongvägen framför allt med moderater och fokpartister.
          </note>
          <note>
            Jag har några exempel på regeringens fuskpolitik inom detta område.
            År 1983 skrev Sverige på
          </note>
          <note>
            Bernkonventionen, som innebär skydd för hotade arters livsmiljö.
            Sverige har inte brytt sig om att följa konventionen. Det är fortfarande
            tillåtet att avverka de sista urskogarna. Är statsministern beredd
            att göra någonting åt detta?
          </note>
          <note>
            Birgitta Dahl har i kammaren lovat att de klorerade utsläppen
            från massaindustrin skall upphöra till år
          </note>
          <note>
            2000. Enligt miljöpropositionen skall utsläppen ner till ofarliga
            nivåer. Vad är ofarliga nivåer? Enligt industrin är dagens nivåer
            ofarliga.
          </note>
          <note>
            I miljöpropositionen 1988 fanns inte avfallsfrågorna med. Avfallsfrågorna
            var så viktiga att de skulle komma i en särskild proposition.
            Den kom så småningom som en bilaga till nådiga luntan i januari
            1990. Där saknades helt strategi för att få ner avfallsmängderna.
            Inget förslag till avfalls- och återvinningslag fanns med.
          </note>
          <note>
            Riksdagen har fattat beslut om målsättningen för
          </note>
          <note>
            NOX-utsläppen. De skall minska med 30 %. I
          </note>
          <note>
            miljöpropositionen säger regeringen att detta tyvärr inte går
            på grund av trafikökningen. Vilka är egentligen regeringens förslag
            till åtgärder?
          </note>
          <note>
            Regeringen släpper tanken på att halvera NOX-
          </note>
          <note>
            utsläppen till år 2000. De förslag från naturvårdsverket som
            finns i Luft-90 om skärpta avgaskrav ställer sig regeringen inte
            bakom. Inte heller gör man någonting åt arbetsfordon, sjöfart
            eller luftfart.
          </note>
          <note>
            År 1986 uttalade Ingvar Carlsson: Kärnkraften hör inte hemma
            i ett civiliserat samhälle. Riksdagen fattade beslut om att stänga
            två kärnkraftverk
          </note>
          <note>
            1995--1996. Enligt Birgitta Dahl var det ett oåterkalleligt beslut.
            Nu är beslutet återkallat.
          </note>
          <note>
            Dessutom är avvecklingsåret 2010 borttaget. Jag noterade i går
            att både socialdemokrater och centerpartister röstade emot en
            avveckling till år
          </note>
          <note>
            2010. Att folkpartiet har velat fortsätta med kärnkraften efter
            år 2010 har vi vetat sedan en tid tillbaka. Men att Ingvar Carlsson
            och Olof
          </note>
          <note>
            Johansson har denna åsikt är någonting nytt.
          </note>
          <note>
            I det trafikpolitiska beslutet våren 1988 sades det att samhällsekonomin
            skall vara styrande för trafikinvesteringarna och att varje trafikslag
            skall bära sina kostnader. Men ScanLink byggs trots att de samhällsekonomiska
            kalkylerna visar på minus.
          </note>
          <note>
            En riksdagsmajoritet beslutade i går att bygga
          </note>
          <note>
            Öresundsbron, där vägtrafiken inte betalar sina kostnader. Ur
            miljösynpunkt har en rad katastrofala beslut fattats. Dit hör
            både
          </note>
          <note>
            Öresundsbron och inlandsbanan. Miljöpolitiken har varit dålig.
            Men tyvärr har vi inget hopp om att den skulle bli bättre med
            en borgerlig regering. Jag skulle gärna vilja att Carl Bildt och
            Bengt
          </note>
          <note>
            Westerberg i så fall vederlägger detta.
          </note>
          <note>
            Alla var överens om att den gamla jordbrukspolitiken inte uppfyllde
            de jordbrukspolitiska målen eller miljömålet.
          </note>
          <note>
            Miljömålet glömdes bort när ett nytt förslag kompromissades fram.
            Förslaget som antogs av socialdemokrater, moderater, folkpartister,
            centerpartister och vänsterpartister innebär att
          </note>
          <note>
            25 % av Sveriges åkermark läggs ned och tas ur produktion i stället
            för att man minskar användningen av kemiska bekämpningsmedel och
            handelsgödsel.
          </note>
          <note>
            En stor del av denna mark kommer att planteras med granskog,
            och därmed försvinner en stor del av det öppna svenska kulturlandskapet.
            Hur kan t.ex.
          </note>
          <note>
            Lars Werner och Olof Johansson försvara detta?
          </note>
          <note>
            Enligt uppgift kommer Sverige vid en EG-
          </note>
          <note>
            anslutning att årligen betala 13 miljarder till EGs budget medan
            vi får tillbaka 5 miljarder. Kostnaden för Sverige blir alltså
            8 miljarder. Huvuddelen av dessa pengar, 60 % går till jordbruksstöd
            inom EG.
          </note>
          <note>
            Det betyder i klartext att vi stödjer Danmarks baconexport och
            den starkt kemikaliserade veteodlingen i centrala Frankrike.
          </note>
          <note>
            Man kan fråga sig om det kan vara vettigt att vi skall lägga
            ytterligare 8 miljarder på subventioner till sådant jordbruk när
            vi själva brottas med ett stigande budgetunderskott. Jag har i
            debatten tidigare här i dag hört att det uppgår till ca 30
          </note>
          <note>
            miljarder. Är det på detta sätt budgetbalansen skall förstärkas,
            Carl Bildt och Bengt Westerberg?
          </note>
          <note>
            I EG-frågan har rusningen varit värst. På mindre än tio månader
            har kursen ändrats totalt. I dag verkar alla de stora partierna
            vara beredda till medlemskap utan neutralitetsförbehåll. Korrigera
            mig om jag har fel! Hemlighetsmakeriet har fortsatt. I utrikesnämnden
            har uppenbarligen enighet uppnåtts om en ansökan utan neutralitetsförbehåll.
            Hur kan man i centern vara beredd att acceptera detta, Olof Johansson?
          </note>
          <note>
            För att undvika diskussioner blir det ingen ordentlig debatt
            i kammaren i morgon om deklarationen. Men det kanske är bäst utan
            debatt.
          </note>
          <note>
            Det blir ju lugnare på det sättet. Men hur går det med insynen
            och demokratin, Ingvar Carlsson?
          </note>
          <note>
            Anf. 45 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Under de veckor och månader som återstår till den
            15 september är det tre frågor som är centrala.
          </note>
          <note>
            För det första: Är Sverige i dag ett bättre land att leva och
            bo i jämfört med för tre år sedan?
          </note>
          <note>
            För det andra: Vilka värderingar och idéer skall genomsyra vårt
            samhälle i framtiden under de kommande tre åren?
          </note>
          <note>
            För det tredje: Hur skall Sverige styras under 90-
          </note>
          <note>
            talet? Blir det samarbete och breda lösningar, eller blir det
            kaos i politiken?
          </note>
          <note>
            I socialdemokraternas valmanifest från 1989 slog vi fast att
            kampen mot arbetslöshet och inflation kräver en stram och uthållig
            ekonomisk politik.
          </note>
          <note>
            Trots lågkonjunkturen har vi lyckats upprätthålla en mycket hög
            sysselsättning i Sverige. Antalet sysselsatta är i dag 4 449 000,
            och av dem är
          </note>
          <note>
            2 000 000 kvinnor. Sverige har världens högsta förvärvsfrekvens
            bland kvinnor, 81 %.
          </note>
          <note>
            Arbetslösheten är nu omkring 2 %. Det är en mycket låg siffra
            i ett internationellt perspektiv.
          </note>
          <note>
            Det är också en låg siffra, om man ser bakåt i tiden.
          </note>
          <note>
            Sedan 1988 har arbetslösheten bara ökat med en halv procent,
            men med våra ambitioner i Sverige är det en hög siffra. Därför
            har vi satt in kraftfulla marknadspolitiska åtgärder för att motverka
            ökad arbetslöshet. Arbetslinjen har förstärkts, och utbildningen
            har byggts ut.
          </note>
          <note>
            Inför framtiden kan jag garantera: En socialdemokratisk regering
            kommer aldrig att vika från linjen arbete åt alla!
          </note>
          <note>
            I socialdemokratins valmanifest 1988 utlovade vi en genomgripande
            skattereform med sänkta inkomstskatter och en rättvisare beskattning
            mellan arbete och kapital. Århundradets skattereform är nu genomförd.
            Vi har fått ett enklare och rättvisare skattesystem som bidrar
            till den ekonomiska utvecklingen och som kan finansiera välfärden.
          </note>
          <note>
            Ett omfattande program för ökad tillväxt och produktivitet har
            inletts. 100 miljarder satsas på investeringar i järnvägar, vägar
            och kollektivtrafik, lika mycket i telekommunikationer.
          </note>
          <note>
            Investeringsfonderna har släppts fria.
          </note>
          <note>
            Öresundsbron skall byggas.
          </note>
          <note>
            En långsiktig energipolitik ligger fast.
          </note>
          <note>
            Ett historiskt trendbrott har skett när det gäller inflationsbekämpningen.
            Genom
          </note>
          <note>
            Rehnberggruppens framgångsrika arbete har stabiliseringsavtal
            slutits för 1991 och 1992.
          </note>
          <note>
            Kostnadsutvecklingen har dämpats och ger goda förutsättningar
            för ökad konkurrenskraft. De kommande tolv månaderna förväntas
            inflationen ligga kring 4 %.
          </note>
          <note>
            Samtidigt faller räntorna.
          </note>
          <note>
            Och det blir billigare mat med en socialdemokratisk regering.
            Vad händer med matmomsen, om vi får en borgerlig regering? Det
            skulle vara intressant, om vi kunde få en liten indikation om
            detta i dag.
          </note>
          <note>
            När Olof Johansson säger att här gäller det att väljarna skapar
            majoritet för sänkt matmoms, håller jag med Olof Johansson om
            det. Det är en viktig fråga i höstens val. Men jag konstaterar
            att än så länge är det bara med en socialdemokratisk regering
            som vi kommer att kunna garanteras sänkt matmoms.
          </note>
          <note>
            Industriproduktionen tar fart och Sveriges utrikesaffärer förbättras
            successivt. Steg för steg närmar sig den svenska ekonomin den
            definitiva vändpunkten. Grunden är lagd för en stark ekonomi under
            90-talet. Men fortsatt stramhet är nödvändig. Vi har inte råd
            med några extravaganser, varken gigantiska skattesänkningar eller
            nya stora utgiftsökningar. En ansvarsfull politik är nödvändig
            med tanke på det statsfinansiella läget.
          </note>
          <note>
            Carl Bildt beskrev, som vanligt, hur eländigt eländigt det är
            med vår ekonomi. Låt mig då citera ur Dagens Industri vad tidningens
            ekonomiexpert
          </note>
          <note>
            Olle Fahlén säger på denna punkt: ''Svensk ekonomi befinner sig
            just nu i ett utmärkt läge med låga inflationsförväntningar, fullt
            förtroende för kronan och en vändning uppåt i världskonjunkturen
            runt hörnet. -- -- -- Frågan är väl om utsikterna att rätta till
            balansproblemen varit bättre någon gång sedan början av 1970-
          </note>
          <note>
            talet.''
          </note>
          <note>
            Läs Dagens Industri innan valrörelsen börjar, Carl
          </note>
          <note>
            Bildt, så slipper vi de där jeremiaderna!
          </note>
          <note>
            Sedan säger Carl Bildt att vi har en avindustrialisering i Sverige.
            Under de sex borgerliga regeringsåren rasade industriinvesteringarna
            med 40 %, och man började tala om Sverige som en andra rangens
            industrination. Sedan 1982, Carl Bildt, har industriinvesteringarna
            ökat med ungefär 100 %.
          </note>
          <note>
            Jag tror nog att hotet om en avindustrialisering är avvärjt.
          </note>
          <note>
            Om Carl Bildt sedan vill dra slutsatser av lågkonjunkturen, kan
            jag konstatera att i USA
          </note>
          <note>
            minskar tillväxten med 1,8 % under första halvåret, i Storbritannien
            med 2,0 % och i Kanada med 2,1 %. Det är tre länder med högerregeringar,
          </note>
          <note>
            Carl Bildt. Hur i all sin dar kan då Carl Bildt förklara -- eftersom
            lösningen på våra tillväxtproblem skulle vara en borgerlig politik
            -- att i dessa tre länder rasar industriproduktionen?
          </note>
          <note>
            I Sverige, om Carl Bildt vill fly till hemmaplan, har det under
            åren 1970--1990 -- med undantag då för de sex borgerliga åren
            -- varit en riktigt bra tillväxt.
          </note>
          <note>
            Det var bara under åren när de borgerliga regerade som det blev
            en riktigt dålig utveckling. I övrigt under perioden 1970--1990,
            då socialdemokraterna hade regeringsansvaret, ser det faktiskt
            riktigt bra ut.
          </note>
          <note>
            I socialdemokratins valmanifest 1988 utlovade vi konkreta reformer
            för att öka tryggheten och välfärden, inte minst åtgärder som
            förbättrar barnens situation. Sedan 1988 har 60 000 nya daghemsplatser
            tillkommit. Två av tre platser har gått till barn från LO-familjer.
            86 % av alla barn har i dag någon form av barnomsorg.
          </note>
          <note>
            Föräldraförsäkringen har byggts ut från nio till tolv månader,
            plus tre månader med garantipeng. Det är världens överlägset bästa
            föräldraförsäkring, trots att vi inte lyckats bygga ut den så
            mycket som vi skulle önska.
          </note>
          <note>
            Barnbidragen har förbättrats kraftigt under perioden. För ett
            barn ökade det från knappt 6 000
          </note>
          <note>
            till 9 000 kr. Samtidigt har bostadsbidragen till barnfamiljerna
            höjts kraftigt.
          </note>
          <note>
            Skolan reformeras och byggs ut. Gymnasieskolans alla utbildningslinjer
            blir treåriga, och det är en viktig jämlikhets- och kunskapsreform.
          </note>
          <note>
            Den här uppräkningen visar hur mycket vi satsar på barnen i vårt
            land. Jag tror att jag vågar påstå att inget annat land i världen
            gör så mycket för barnen som vi faktiskt gör i Sverige. Och det
            är inte konstigt att det sedan 1988 har fötts rekordmånga barn
            i vårt land, 384 000. Vi går förbi det ena katolska landet efter
            det andra. Snart ligger vi först.
          </note>
          <note>
            I socialdemokratins valmanifest slår vi fast att arbetslivets
            villkor måste göras mer rättvisa. De
          </note>
          <note>
            400 000 mest utsatta arbetsplatserna är nu kartlagda, och arbetsmiljökommissionen
            har lämnat förslag till åtgärder.
          </note>
          <note>
            Genom arbetslivsfonden finns nu 15 miljarder kronor för att förbättra
            arbetsmiljöerna. Hittills har fonden fördelat 1,2 miljarder kronor
            på drygt
          </note>
          <note>
            1 500 arbetsplatser. Insatser har gjorts som berör
          </note>
          <note>
            200 000 löntagare.
          </note>
          <note>
            Arbetsgivarnas och försäkringskassornas ansvar för rehabilitering
            efter sjukdom och arbetsskada kommer att skärpas. Ingen förtidspension
            skall beviljas förrän alla rehabiliteringsmöjligheter är uttömda.
          </note>
          <note>
            Den lagstadgade semestern har förlängts från 25 till
          </note>
          <note>
            27 dagar, en rättvisereform.
          </note>
          <note>
            Varför i all sin dar, Carl Bildt, skall arbetslivsfonden delas
            ut till arbetsgivarna, den som är en av våra största sociala landvinningar
            någonsin i Sverige?
          </note>
          <note>
            I socialdemokratins valmanifest för tre år sedan lovade vi att
            ta hårdare tag för bättre miljö, och jag skall svara Claes Roxbergh.
          </note>
          <note>
            Det internationella miljöarbetet har utvecklats. En konkret plan
            är fastställd för att återställa
          </note>
          <note>
            Östersjöns ekologi. Sverige har internationellt drivit på avvecklingen
            av freoner.
          </note>
          <note>
            Vägtrafikens utsläpp minskar nu stadigt i takt med att avgaskraven
            skärps. Koldioxidskatt har införts på bensin. Överenskommelse
            har träffats om trafiken i storstäderna.
          </note>
          <note>
            Anslagen för inköp av mark för naturvårdsändamål har genom riksdagens
            beslut höjts till 140 milj.kr.
          </note>
          <note>
            Ytterligare två nationalparker har inrättats.
          </note>
          <note>
            Markägarna kommer att få ett vidgat ansvar för den biologiska
            mångfalden och naturskyddet.
          </note>
          <note>
            Industrins utsläpp har fortsatt att minska.
          </note>
          <note>
            Källsortering av sopor börjar ta fart, och återvinningen ökar.
          </note>
          <note>
            Jag skulle kunna fortsätta att räkna upp ytterligare konkreta
            exempel. Jag hävdar att Sverige är på rätt väg i miljöpolitiken.
          </note>
          <note>
            I socialdemokratins valmanifest slog vi fast att vi vill utveckla
            Sveriges förbindelser med övriga Europa.
          </note>
          <note>
            Under de senaste tre åren har det hänt oerhört mycket positivt,
            händelser som kommer att påverka Europa under lång tid framöver.
            De kommunistiska diktaturerna i Östeuropa har fallit, en efter
            en.
          </note>
          <note>
            En ny säkerhetsordning för Europa undertecknades förra året i
            Paris, och samarbetet mellan de europeiska staterna fördjupas
            och breddas. Sverige har varit en av de pådrivande krafterna i
            förhandlingarna mellan EG och EFTA.
          </note>
          <note>
            Det samarbetet kommer att beröra över 350
          </note>
          <note>
            miljoner européer. Avtalet väntas träda i kraft om ett och ett
            halvt år.
          </note>
          <note>
            I morgon kommer nästa steg att tas i denna för vårt land så viktiga
            process. Regeringen kommer då att lämna in sin deklaration till
            riksdagen angående ansökan om medlemskap i den europeiska gemenskapen.
          </note>
          <note>
            Har Sverige blivit ett bättre eller ett sämre land att leva i
            under de gångna tre åren? För min del är svaret givet: Ja. På
            område efter område är vårt land starkare och bättre än för tre
            år sedan.
          </note>
          <note>
            Det är inte bara jag som anser att Sverige är ett bra land och
            har framtiden för sig. Många andra delar den uppfattningen.
          </note>
          <note>
            Vi är friast i världen, enligt en stor undersökning gjord av
            FN.
          </note>
          <note>
            Vi har lägst arbetslöshet i Europa enligt OECD.
          </note>
          <note>
            Vi är en hörnpelare för ABB-gruppen, enligt Percy
          </note>
          <note>
            Barnevik.
          </note>
          <note>
            Vi har världens mest utbyggda barnomsorg och vi är nöjda med
            den enligt en undersökning i Veckans
          </note>
          <note>
            Affärer.
          </note>
          <note>
            Vi har den bästa arbetsmarknadspolitiken enligt
          </note>
          <note>
            EG-kommissionens företrädare.
          </note>
          <note>
            Vi har en stark framtid enligt den engelska affärstidningen Financial
            Times.
          </note>
          <note>
            Vi svenskar har mycket att känna stolthet över.
          </note>
          <note>
            Friheten, demokratin, välfärden, sysselsättningen, naturen och
            miljön. Men vi vill naturligtvis gå vidare och göra ett bra land
            ännu bättre. Vi vill leva i ett samhälle där välfärden är utbyggd
            och kommer alla medborgare till del på rättvisa villkor.
          </note>
          <note>
            Vilka värderingar och idéer skall då genomsyra vårt samhälle
            i framtiden? Jag tror att svaret är ganska självklart, oss svenskar
            emellan.
          </note>
          <note>
            Vi vill öka rättvisan, inte minska den.
          </note>
          <note>
            Vi vill stärka jämställdheten, inte försvaga den.
          </note>
          <note>
            Vi vill värna jobben, inte öka arbetslösheten.
          </note>
          <note>
            Vi svenskar vill att Sverige skall vara ett samhälle med värme
            och omtanke. Ingen skall stå utanför, alla skall kunna känna mening,
            få växa och utvecklas i frihet och trygghet. Sverige behöver därför
            de värderingar och idéer som socialdemokratin står för.
          </note>
          <note>
            Därför, kammarledamöter, kommer med nödvändighet frågan: Hur
            skall Sverige styras de närmaste tre åren?
          </note>
          <note>
            Vi socialdemokrater här i riksdagen har, tillsammans med andra
            partier, kunnat samla breda majoriteter i för nationen mycket
            viktiga frågor.
          </note>
          <note>
            Det gäller Europapolitiken och skattereformen.
          </note>
          <note>
            Det gäller energipolitiken och arbetsmiljön. Det gäller socialförsäkringarna
            och bostadsfinansieringen, för att ta några exempel.
          </note>
          <note>
            Skulle en borgerlig regering, vare sig den består av två partier,
            eller tre, fyra eller kanske t.o.m. fem partier ha kunnat samla
            sig kring något enda av dessa beslut?
          </note>
          <note>
            Och hur blir det under den kommande valperioden?
          </note>
          <note>
            Hur skall folkpartiet, t.ex. kunna samarbeta med kds om familjepolitiken?
          </note>
          <note>
            Hur skall moderaterna kunna samarbeta med centern om skattepolitiken?
          </note>
          <note>
            Hur skall någon över huvud taget kunna samarbeta med Ny demokrati?
          </note>
          <note>
            Jag skall läsa upp ett citat från en intervju i SAF-
          </note>
          <note>
            tidningen med SAFs ordförande Ulf Laurin: Jag tycker också att
            summan av framgångarna för Ny demokrati och kds är positiv. Adderar
            man dessa nya inslag till vad vi i övrigt har så finner vi en
            starkare betoning än på mycket lång tid för liberalism, företagsamhet,
            hederlighet, etik och vilja att göra rätt för sig.
          </note>
          <note>
            Så uttalar sig Svenska arbetsgivareföreningens ordförande år
            1991, aktiv moderat.
          </note>
          <note>
            Nu ställer jag frågan till samtliga borgerliga partier:
          </note>
          <note>
            Är detta uttalande representativt för borgerligheten? Är det
            denna inställning ni i själva verket har till Ny demokrati? Är
            det inte dags att nu entydigt ta ställning för att man icke kommer
            att basera något politiskt handlande i denna kammare på detta
            parti? Jag gör det desto mer som Carl Bildt håller öppet för att
            ta in Ian Wachtmeister i en borgerlig regering. Det är dags att
            tala klarspråk nu när det gäller detta parti. Det har varit väldigt
            dåligt med det från de borgerliga partiernas sida.
          </note>
          <note>
            Jag har varnat länge för att vi kan få en parlamentarisk situation
            som blir svårhanterlig.
          </note>
          <note>
            Risken för parlamentariskt kaos är uppenbar. Allt fler tycks
            nu börja dela min uppfattning. Sverige har inte råd med en bräcklig
            koalitionsregering som bedriver en ytterkantspolitik. Sverige
            behöver en regering som förmår samla breda, hållfasta majoriteter
            i politikens huvudfåra och en politik som bygger på ansvar för
            ekonomin, sysselsättningen, medmänsklighet och solidaritet, jämställdhet
            och allas lika rätt.
          </note>
          <note>
            När jag lyssnat på debatten här i dag har jag dragit två slutsatser
            så här långt.
          </note>
          <note>
            Bengt Westerberg markerade en ovanligt stark vänsterprofil, vilket
            jag tror förvånade många. Jag tror det återspeglar oron i folkpartiet
            efter det man gick in i högeralliansen och den reaktion som kommit
            om man skall tro på opinionssiffror.
          </note>
          <note>
            Det andra som är intressant är att det egentligen var hårda attacker
            från folkpartiet och centern framför allt mot moderaterna men
            delvis mot varandra. Det nya var att man inte nämnde namnet på
            det andra partiet. Bengt Westerberg sade att det finns de som
            -- och så gav han moderaterna en riktig såsop.
          </note>
          <note>
            Men på något sätt vill han smyga in det anonymt, för vi skall
            ha val och de har högeralliansen. Men detta håller ju inte i verkligheten.
          </note>
          <note>
            Herr talman! Till min förvåning fortsatte Carl Bildt debatten
            om Kjell-Olof Feldts bok. Jag trodde
          </note>
          <note>
            Bildt hade fått tillräckligt på nöten i den frågan häromdagen
            i TV, men så tycks inte vara fallet.
          </note>
          <note>
            Därför skall jag citera ur boken vad Feldt skriver:
          </note>
          <note>
            Den största gropen att falla i tycks den s.k.
          </note>
          <note>
            alliansen moderater-liberaler vara i färd med att gräva.
          </note>
          <note>
            Återigen, Carl Bildt, läs hela Feldts bok, så kommer Bildt inte
            att citera så förtjust i fortsättningen.
          </note>
          <note>
            Det finns en memoarbok till, skriven av en tidigare politiker,
            Britt Mogård. Varför inte läsa den, Carl
          </note>
          <note>
            Bildt? Den visar hur diskussion i den borgerliga regeringen förbjöds.
            I stället drog sig Fälldin,
          </note>
          <note>
            Bohman och Ullsten in i låsta rum, och sedan var varje annan
            diskussion förbjuden. Undra på att det blev den politik det blev.
          </note>
          <note>
            Då föredrar jag en diskussion i en socialdemokratisk regering.
            Där diskuterar vi så det går härliga till. Sedan kommer vi fram
            till vettiga beslut. Men en regering där diskussion förbjöds --?
            Läs Britt Mogårds bok eller avstå från att citera Feldt. Jag är
            beredd att ställa upp på vilket som.
          </note>
          <note type="speaker">
            Anf. 46 CARL BILDT (m) replik:
          </note>
          <note>
            Herr talman! Jag skall göra statsministern besviken -- jag kommer
            att fortsätta att citera Feldts bok. Den ger den sammanfattande
            beskrivningen av det tumult och det elände som varit socialdemokratisk
            ekonomisk politik under denna period. Den ger det sammanfattande
            omdömet om den tredje vägens ekonomiska politik: Den ledde åt
            fel håll, säger Kjell-Olof Feldt.
          </note>
          <note>
            Jag skall vara hänsynsfull nog att inte citera vad
          </note>
          <note>
            Kjell-Olof Feldt skriver om det s.k. stoppaket från förra året
            som statsministern ibland fortfarande, trots all vetskap om motsatsen,
            hävdar var bra. Det är ett förödande omdöme om socialdemokratins
            sätt att på grund av splittring, och inte minst på grund av fjättringen
            vid LO och Stig Malm och det interna tumultet, misslyckas med
            den avgörande uppgiften, dvs. att driva en ekonomisk politik som
            förhindrar att Sverige tappar mark i förhållande till andra länder
            och drabbas av den ökade arbetslöshet som nu tydligen börjar smyga
            sig på oss.
          </note>
          <note>
            Sanningen är att Sverige under dessa tre år haft högre inflation,
            lägre tillväxt och sämre investeringar än så gott som varje annat
            västeuropeiskt land. Vi har halkat efter.
          </note>
          <note>
            Det finns sådant som är bra i detta land och som inte är regeringens
            förtjänst: naturen. Sen finns det sådant som är dåligt som inte
            är regeringens fel t.ex. vädret -- det tror jag inte vi kan lasta
            Ingvar
          </note>
          <note>
            Carlsson för. Men när det gäller de avgörande uppgifterna har
            regeringen misslyckats med den ekonomiska politiken. Vi har halkat
            efter.
          </note>
          <note>
            140 000 industrijobb slås ut inom loppet av ett och ett halvt
            år. Det är den snabbaste avindustrialiseringsprocess som vi har
            varit inne i.
          </note>
          <note>
            Men Ingvar Carlsson står och säger att utvecklingen är på väg
            åt rätt håll!
          </note>
          <note>
            Har socialdemokratin förlorat sin själ? Är det inte just en hälsosam,
            bra och växande industrisektor som skall skapa det välstånd som
            gör välfärden möjlig? Har ni förlorat er själ när ni kan vifta
            bort det faktum att industrijobb slås ut i den omfattning som
            nu är fallet?
          </note>
          <note>
            Bara en fråga till Ingvar Carlsson om skatten: Vill ni sänka
            skattetrycket eller vill ni höja det?
          </note>
          <note>
            Vill man sänka skattetrycket men inte har en medveten politik
            för att sänka det, hamnar man ofelbart förr eller senare i en
            politik som i stället höjer skattetrycket.
          </note>
          <note>
            Höjer vi skatterna ytterligare i detta land kommer den ekonomiska
            utvecklingen att bli ännu mer besvärlig. Det drabbar ytterst sysselsättning
            och välfärd.
          </note>
          <note>
            Sedan till regeringsfrågan och samarbetsfrågorna.
          </note>
          <note>
            Jag jämför Ingvar Carlssons framträdande med hur det var för
            ett år sedan. Jag märker en viss bitterhet. För ett år sedan stod
            statsministern här i talarstolen och sade: Alla vill samarbeta
            kring socialdemokratin, ingen vill samarbeta med de isolerade
            moderaterna. Det var hans huvudstrategi. Men under det senaste
            året har denna strategi fallit sönder och samman. Det ena sammanbrottet
            i relationerna har följt det andra för socialdemokratin. Jag noterade
            att Ingvar Carlsson stod på LO-kongressen häromdagen och ironiserade
            över Anne Wibble som skilsmässoadvokat. Ja någonting behövdes
            tydligen för skilsmässan där är högst påtaglig.
          </note>
          <note>
            Och vad är situationen nu? Vi har ett program ''Ny start för
            Sverige''. Det är den enda vägen för att klara Sveriges ekonomiska
            problem. Det är det enda program som är framlagt inför denna valrörelse.
            Till att förverkliga detta ekonomiska program är det nu köbildning
            av gamla och nya partier.
          </note>
          <note>
            Medan vi har köproblem -- jag erkänner dem gärna -- står Ingvar
            Carlsson och socialdemokratin där öde och övergivna. Lasse Werner
            volonterar visserligen litet lätt, han kanske kan vara med på
            ett och annat om han får sitt parti med sig, men i övrigt är det
            litet öde, övergivet, snubblande och splittrande. Det finns ingen
            linje.
          </note>
          <note>
            Vi har, det är vårt besked, en allians. Vi har en politik. Allt
            fler vill vara med.
          </note>
          <note>
            Men vad har socialdemokratin? Finns det över huvud taget någon
            vänsterallians? Finns det några möjligheter att driva politik
            på den planhalvan?
          </note>
          <note>
            Jag lyssnade i förmiddags på finansministern när han citerade
            utländska bedömare av vår ekonomi.
          </note>
          <note>
            Det kan för all del gälla även Dagens Industri. Han nämnde Kleinmut
            Benson, som rekommenderade utländska investerare att köpa svenska
            aktier. Jag slog upp det för att se vad han sade. Det är rätt,
            man rekommenderar svenska aktier av två skäl: Att regeringen äntligen
            gjort ecuanknytning, som vi länge krävt men som regeringen tvekat
            om alldeles för länge. Det andra skälet är ännu viktigare och
            det är talande nog: Kleinmut Benson säger att med nuvarande politiska
            utveckling går Sverige mot ett regeringsskifte, och då blir det
            en bättre politik och då finns det förutsättningar för att det
            skall bli tillväxt i svensk ekonomi igen.
          </note>
          <note type="speaker">
            Anf. 47 BENGT WESTERBERG (fp)
          </note>
          <note>
            replik:
          </note>
          <note>
            Herr talman! Jag har läst Kjell-Olof Feldts bok väldigt noga.
            Jag kände inte igen det citat som
          </note>
          <note>
            Ingvar Carlsson drog. Det kan möjligen vara hämtat ur någon senare
            tidningsartikel, men det skulle vara intressant att få en sidhänvisning
            till var i boken det är hämtat. Jag tvivlar på att det finns där.
          </note>
          <note>
            Hur står det till i svensk ekonomi? Nu har jag hört både Allan
            Larsson och Ingvar Carlsson tala i dag.
          </note>
          <note>
            Bägge har använt samma citat av Olle Fahlén i
          </note>
          <note>
            Dagens Industri. Det var alldeles fantastiskt att denne Olle
            Fahlén skrev någonting som ni kunde åberopa, men ni kunde ha koordinerat
            er med varandra och kanske hittat någonting annat att citera.
          </note>
          <note>
            Men vi läser ju alla Dagens Industri, och det är inte svårt att
            hitta andra citat i den tidningen som pekar i en annan riktning,
            som t.ex. utfärdar varningar för att övertolka de positiva tecken
            som alltid finns i en bild av den ekonomiska utvecklingen.
          </note>
          <note>
            På nationaldagen, den 6 juni, skrev man på ledarplats så här
            i Dagens Industri:
          </note>
          <note>
            ''Riksbankschefen Bengt Dennis kände sig uppenbarligen föranledd
            att understryka att det är för tidigt att blåsa faran över för
            svensk ekonomi när han främträdde vid Nationalekonomiska föreningens
            möte i Stockholm i tisdags.
          </note>
          <note>
            Riksbankschefen var naturligtvis rätt. Inflationen i
          </note>
          <note>
            Sverige är inte kväst. Eventuella låga avtal 1991 och
          </note>
          <note>
            1992 är ingen garanti för en fortsatt löneutveckling i takt med
            produktivitetsförbättringarna inom industrin.-- -- --
          </note>
          <note>
            Det skenande budgetunderskottet exemplifierar att
          </note>
          <note>
            Bengt Dennis oro har handfast konkret bakgrund.''
          </note>
          <note>
            Jag säger inte att Bengt Dennis heller har rätt, men att göra
            Olle Fahlen till ett orakel som vet precis hur det skall gå i
            ekonomin det är något förvånande grepp för att komma från regeringen,
            tycker jag.
          </note>
          <note>
            Ingvar Carlsson sade så här i sitt tal: Har Sverige blivit ett
            bättre eller ett sämre land att leva i? För mig är svaret otvetydigt
            ja.
          </note>
          <note>
            I detta kan jag instämma.
          </note>
          <note>
            Ingvar Carlsson var förvånad över att jag i mitt anförande berörde
            sådana saker som eget rum på långvården, husläkare, gruppbostäder
            för dementa och jämställdhet mellan kvinnor och män. Men
          </note>
          <note>
            Ingvar Carlsson måste rimligen hört mig tala om detta många gånger
            förr. I snart sagt varje anförande här i kammaren och i varje
            debatt sedan han blev statsminster har alla dessa frågor, eller
            åtminstone några av dem varit uppe till diskussion.
          </note>
          <note>
            Det är naturligtvis inte Carl Bildt eller Olof
          </note>
          <note>
            Johansson eller Alf Svensson som är måltavlorna för detta, utan
            det är Ingvar Carlsson. De exempel ur verkligheten som jag inledde
            mitt anförande med, är hämtade ur Ingvar Carlssons Sverige. Det
            är här åldringsvården inte fungerar. Det är här det inte finns
            institutioner. Det är ni som genom oförmåga har bidragit till
            att vi har den situation vi har i dag med massor av gamla människor
            som ligger kvar, färdigbehandlade, på sjukhusen eller som finns
            hemma och som inte kommer därifrån därför att det inte finns institutioner,
            ålderdomshem eller gruppbostäder, som kan ta hand om dem.
          </note>
          <note>
            Det är socialdemokratin och Ingvar Carlsson som är måltavlan
            och ingen annan.
          </note>
          <note>
            Det är ni som har en barnomsorgskö på 60 000, trots att ni hade
            lovat att bygga bort barnomsorgskön vid det här laget.
          </note>
          <note>
            Man kan inte anklaga någon annan för det.
          </note>
          <note>
            Vi kan ha en diskussion om vad som skulle ha hänt med en annan
            regering eller med andra partier vid rodret, men det är ni som
            har haft ansvaret, och det är er verklighet som jag har plockat
            tragiska bilder ur för att illustrera hur det går.
          </note>
          <note>
            Jag kunde ha fortsatt. Solidariteten har satts på undantag under
            de socialdemokratiska regeringsåren, och i synnerhet under de
            senaste åren. På luciadagen 1989 var det den socialdemokratiska
            regeringen, under Ingvar
          </note>
          <note>
            Carlssons ledning, som skärpte den svenska flyktingpolitiken.
            Detta fick de tragiska följder som vi kan läsa om snart sagt varje
            dag i svenska tidningar. Människor som tidigare ansågs ha tillräckligt
            goda skäl för att få stanna i Sverige får inte längre stanna därför
            att ni har lagt om flyktingpolitiken.
          </note>
          <note>
            Det är ni som har skurit ned det svenska biståndet.
          </note>
          <note>
            Nästa år kommer det att vara en miljard kronor.
          </note>
          <note>
            lägre i förhållande till det atagande som vi har gjort gentemot
            de fattiga länderna. Biståndsministern --
          </note>
          <note>
            som själv råkar vara här i kammaren -- har själv erkänt att detta
            är en urholkning av det svenska biståndet. En miljard -- det är
            lika mycket som det svenska katastrofbiståndet nästa år kommer
            att uppgå till. Detta sker i ett läge då katastroferna i världen
            är fler och större än på mycket länge och dessutom möjligheterna
            i många länder är större än på länge att dels göra verkligt positiva
            insatser för att utveckla ekonomi och demokrati, dels och göra
            humanitära insatser. I t.ex. flera afrikanska stater har man börjat
            införa flerpartisystem.
          </note>
          <note>
            Utvecklingsmöjligheterna är större än på mycket länge.
          </note>
          <note>
            Det är ni som har sagt nej till omfattande handikappreformer.
            Det är ni som har tyckt att det är viktigare att subventionera
            medlemsavgifter i fackliga organisationer och arbetsgivarföreningar
            än att satsa på stöd till handikappade i Sverige. Ni har därför
            år efter år -- också denna vår -- sagt nej till angelägna handikappreformer.
            Detta är att sätta solidariteten på undantag. Det är ni som är
            måltavlan för vår kritik -- inga andra.
          </note>
          <note>
            Herr talman! Till sist vill jag beröra frågan om Ny demokrati.
            De har haft några frågor som de har kört hårt med. Det är sänkt
            matmoms och att man skall dricka mer alkohol -- bl.a. skall vi
            ha sänkt inköpsålder på Systemet. Jag har noterat att det är några
            frågor som Ingvar Carlsson under våren radikalt svängt i. Det
            är dels matmomsen -- plötsligt vände det för någon månad sedan
            --, dels inköpsåldern på Systemet -- jag noterade för någon månad
            sedan att Ingvar Carlsson förordade sänkt inköpsålder på Systemet.
            Jag undrar för vem Ny demokrati med Ian Wachtmeister och Bert
          </note>
          <note>
            Karlsson i spetsen är inspirationskälla.
          </note>
          <note type="speaker">
            Anf. 48 OLOF JOHANSSION (c) replik:
          </note>
          <note>
            Herr talman! Jag skulle vilja anmäla att jag inte har läst Kjell-Olof
            Feldts bok. Jag läser däremot gärna vad Allan Larsson skriver.
            Jag tycker att det har insmugit sig något slags obalans mellan
            forntid och nutid. Jag skall läsa den om jag får tid någon gång
            och inte har något viktigare för mig -- det är en osannolik situation.
          </note>
          <note>
            Jag har noterat att det även i övrigt är uppochnedvända världen.
            Carl Bilt står här och jublar över kösamhället. Om jag vore i
            Carl Bildts kläder -- det är jag ju inte; de är mycket längre
            än mina -- skulle jag ta det väldigt lugnt och framför allt skulle
            jag ta reda på vad kön vill. Bland de köande befinner sig Ian
            Wachtmeister, Bert
          </note>
          <note>
            Karlsson och annat löst folk. Statsministern begär på fullt allvar
            att man skall svara på hur vi skall ha det med dem.
          </note>
          <note>
            Jag skall bli mycket allvarlig. Jag säger -- som jag sade i slutet
            av mitt inledningsanförande -- att jag har stort förtroende för
            detta lands väljarkår och dess mognad. Jag tror inte att den svenska
            väljaren kommer att falla i trans för den sortens ytterkantspiruetter
            som herrarna Karlsson och
          </note>
          <note>
            Wachtmeister representerar. Minst av alla har ett centerparti
            någon anledning att räkna in dem i något sorts underlag. De kör
            i sin egen satellitbana.
          </note>
          <note>
            Jag vill sedan beröra något av det som statsministern tog upp.
            Jag tyckte nog att Ingvar
          </note>
          <note>
            Carlsson gav en felaktig bild av historien. Vi skall komma ihåg
            att det socialdemokratiska regerandet har pågått under i stort
            sett oavbruten högkonjunktur -- nio år. Det verkade ett tag som
            om det var bortglömt. Det stämmer inte riktigt med den förväntansfulla
            attityd som Allan Larsson visade upp på förmiddagen. Han talade
            om en vändpunkt -- att man hoppas på en högkonjunktur och att
            allt då skall bli bättre. Glöm inte den högkonjunktur som ni har
            haft att regera under!
          </note>
          <note>
            Matmomsen intresserar många -- i synnerhet en majoritet av svenska
            folket. Det är den viktigaste skattepolitiska åtgärd som kan --
            och bör -- vidtas.
          </note>
          <note>
            Jag välkomnar naturligtvis den omsvängning som har inträtt också
            här i parlamentet. Jag välkomnar den opinion som har börjat framträda.
            På vårkanten började ju regeringen faktiskt att röra på sig. Det
            var först kvinnoförbundets ordförande, sedan Margot Wallström
            och Mona Sahlin. Jag har väldigt svårt att tro att någon av dem
            hade charmats av Ian Wachtmeister och Bert Karlsson. Det måste
            vara något annat som låg bakom. Den 21 maj kapitulerade regeringen
            för folktrycket -- det är min analys av detta. På socialdemokratiskt
            håll är man mycket medveten om att detta är en i folkopinionen
            väl förankrad fråga. Vi tycker att det är bra om vi på något sätt
            har bidragit till att driva fram den opinionen.
          </note>
          <note>
            Ingvar Carlsson säger att det är socialdemokraterna och en socialdemokratisk
            regering som är en garanti för att det skall bli något av detta.
            Men ni hade faktiskt möjlighet att ta ställning nu. Vi hade nämligen
            lagt ett konkret förslag -- med lagtext och allt. Det var bara
            att rösta. Det hade man väl hunnit med tidigare under perioden
            också. Man hade kunnat lagrådsgranska osv. Det fanns inga tekniska
            hinder för att genomföra sänkt matmoms under denna period. Det
            är det ena. Om ni inte gillade vårt förslag kunde ni ju ha lagt
            en proposition. Det är ju regeringens privilegium, men det gjorde
            ni inte.
          </note>
          <note>
            I och med att ni valt denna modell är problemet nu att inget
            parti kan ge någon garanti om varken det ena eller det andra.
            Sanningen är ju att väljarna skall ha ett ord med i laget. Vi
            garanterar att vi står fast vid vårt förslag om sänkt skatt på
            maten.
          </note>
          <note>
            Slutsatsen är därför att den som röstar på centerpartiet vet
            att han röstar för sänkt skatt på maten. Det är den garanti som
            ett parti kan ge.
          </note>
          <note>
            Inget parti här vill väl så långt förutsäga valresultatet att
            man tror att man får egen majoritet. Ingen inbillar sig väl att
            den lyckan skall vederfaras något av partierna.
          </note>
          <note>
            Jag vill till sist bara för Claes Roxbergh påpeka att han väl
            häromdagen har deltagit i ett beslut om energipolitiken vars innebörd
            han uppenbarligen inte har förstått. Han uttalade nämligen en
            lögn i fråga om avvecklingen av kärnkraften. Men den frågan kan
            vi väl återkomma till.
          </note>
          <note type="speaker">
            Anf. 49 LARS WERNER (v) replik:
          </note>
          <note>
            Herr talman! För att inte verka utanför i debatten skulle jag
            gärna till protokollet få antecknat att jag har läst Kjell-Olof
            Feldts bok, men jag tänker inte ytterligare beröra den här i dag.
          </note>
          <note>
            Jag vet inte hur jag skall tolka Ingvar Carlssons tystnad om
            de anklagelser som han under detta år har riktat mot oss. Om det
            är en omvärdering är det bra, men jag tror inte att det bara går
            att låtsas som om ingenting har hänt. Det svänger ju litet i opinionsundersökningarna
            för socialdemokraterna -- och för alla. Ingvar Carlsson sade häromdagen
            på LO-kongressen att det beror på gnällspikar. Jag räknar inte
            in mig i den gruppen -- jag har som bekant en annan bakgrund.
          </note>
          <note>
            Jag tror att Ingvar Carlsson får söka orsakerna på annat håll.
            Orsakerna till påståendet att man inte känner igen socialdemokratin,
            att det inte går att känna igen den socialdemokratiska politik
            som har förts under de gångna tre åren, är att socialdemokraterna
            har sökt kompromisser åt än det ena än det andra hållet och gjort
            omvärderingar på en hel rad områden.
          </note>
          <note>
            Det är sant att en minoritetsregering måste söka kompromisser
            och uppgörelser, men en minoritetsregering behöver ju inte av
            tvång göra upp med alla partier. En minoritetsregering bör inte
            ansluta sig till den politik man har bekämpat i den senaste valrörelsen.
          </note>
          <note>
            Detta är just vad socialdemokraterna delvis har gjort under de
            gångna tre åren. På några punkter har ni sökt samverkan åt vänster,
            men i den övervägande delen av fallen är det fråga om uppgörelser
            med de borgerliga partierna. Den snabbaste högersvängningen var
            skatteuppgörelsen med folkpartiet. Där anslöt sig socialdemokraterna
            till det skattealternativ som vi gemensamt i förra valrörelsen
            bekämpade. I andra fall har det varit samverkan enbart med centern.
            Mest anmärkningsvärt är kanske ändå att det inte i så få fall
            har varit uppgörelser och bildande av majoriteter med moderaterna.
            Det gäller i trafikpolitiska frågor, det gäller försämringen av
            sjukförsäkringen och en rad andra frågor.
          </note>
          <note>
            När man suddar ut gränsen mellan socialdemokrater och liberalmoderater
            i riksdagen leder det lätt till att den gränsen överskrids i väljaropinionen.
          </note>
          <note>
            Nu finns det förslag om en sänkning av momsen på mat, och socialdemokraterna
            hånas för att de har ändrat uppfattning i frågan. Jag tycker i
            stället att det är ett intressant trendbrott. Vi har ju, skulle
            man kunna säga, som parti drivit det här kravet längre än livslängden
            på en förstagångsväljare. Vi räknar förslaget som en framgång
            för alla dem som har krävt lägre skatt på mat, eftersom vi anser
            att det gynnar barnfamiljer, ensamstående och personer med låg
            inkomst.
          </note>
          <note>
            Nu hälsar Olof Johansson alla välkomna in i den här familjen.
            Också jag välkomnar dem som har ändrat sig. Jag välkomnar att
            Olof Johansson och centerpartiet äntligen har anslutit sig till
            den här frågan. Ni anslöt er visserligen några år före socialdemokraterna,
            men välkomna ändå!
          </note>
          <note>
            Från högeralliansen kritiseras nu förslaget om sänkt matmoms.
            Som alternativ vill man sänka all moms med 1,5 %. Jag tror inte
            att högeralliansens förslag skulle ge några effekter. Det skulle
            inte bli fråga om några prissänkningar för konsumenterna.
          </note>
          <note>
            Priserna skulle inte sjunka med 1--1,5 %.
          </note>
          <note>
            Det är ju det som är skillnaden mellan de två förslagen. En sänkning
            av matmomsen med 7--8 %
          </note>
          <note>
            skulle ge prissänkningar, men en allmän momssänkning på någon
            enstaka procent skulle inte ge samma prissänkning för konsumenterna.
          </note>
          <note>
            Vilken butiksägare skulle skicka ut sina anställda för att märka
            om alla varor och hyllor för några procents lägre pris? Ett par
            strumpor som kanske kostar 19:90 kr. -- fast så litet kostar de
            väl inte nu för tiden -- skulle aldrig märkas om till 19:70 kr.
          </note>
          <note>
            Skulle butiksägaren betala tusentals arbetstimmar för att med
            tioöringar, som nästan är avskaffade, märka om strumpor, tvålar
            och tvättmedel? Nej, det skulle inte ge någon effekt. Det skulle
            inte ge effekter i vare sig priser eller inflation. Men en sänkt
            livsmedelsmoms kan ge genomslag -- i vissa fall kanske priset
            på köttfärs skulle sänkas med en femma kilot. Det är den politiska
            skillnaden mellan förslagen.
          </note>
          <note>
            Jag vill ställa samma fråga som Ingvar Carlsson ställde. Olof
            Johansson försökte besvara den, men jag är inte lika beskedlig
            som Carlsson i den här frågan. Jag vill inte bara, Olof Johansson,
            ha en indikation om vad som händer om det blir en annan majoritet
            i riksdagen, om Olof Johansson och centern ingår i en högerregering.
            Jag vill ha ett rakt och rejält besked, Olof Johansson.
          </note>
          <note>
            Jag skulle också vilja ha ett besked från dem som står bakom
            Ny start för Sverige. Vad kommer ni att göra åt matmomsen om ni
            -- Gud bevare mig! --
          </note>
          <note>
            skulle få majoritet i riksdagen efter valet?
          </note>
          <note type="speaker">
            Anf. 50 CLAES ROXBERGH (mp) replik:
          </note>
          <note>
            Herr talman! Jag ställde en rad frågor tidigare, men jag fick
            inte något speciellt bra svar på någon av frågorna.
          </note>
          <note>
            Jag noterar att Carl Bildt inte svarade alls på min fråga om
            de fjällnära skogarna. Jag måste tolka det så att han anser att
            det är fullständigt okej att ett part i går ut i valrörelsen och
            säger att man skall göra en sak och sedan gör tvärtom. Är det
            vad moderaternas vallöften är värda?
          </note>
          <note>
            Sedan till Olof Johansson. I ett av de betänkanden vi debatterade
            igår, nämligen näringsutskottets betänkande om energipolitiken,
            fanns en reservation, nr 9, som innebar att vi skulle avveckla
            kärnkraften och sätta upp år 2010 som ett slutdatum för kärnkraften.
            Voteringssiffrorna för reservationen blev 280 ja och 36 nej. V
            och mp röstade för reservationen. Det betyder att centern röstade
            för utskottets skrivning, och i utskottets skrivning säger man
            definitivt nej till en sista avvecklingsdag. Det står i utskottets
            skrivning att man skall avveckla i den takt som är möjligt med
            tanke på samhällsekonomi och en massa andra saker. Jag kan inte
            tolka det på något annat sätt än att centern avviker från år 2010.
            Ingen blir gladare än jag om ni har ändrat er, men beslutet i
            går står där det står.
          </note>
          <note>
            Olof Johansson sade i sitt anförande heller ingenting om neutralitetsförbehållet.
            Jag kan inte tolka det på något annat sätt än att centern accepterar
            en medlemskapsansökan utan neutralitetsförbehåll. Det är ju också
            i så fall ett nytt ställningstagande.
          </note>
          <note>
            Lars Werner sade ingenting som motiverade vänsterns ställningstagande
            i fråga om jordbrukspolitiken, i fråga om ett borttagande av
          </note>
          <note>
            500 000 hektar jordbruksmark och plantering av gran på större
            delen av den marken och i fråga om ett omöjliggörande av en ekologisk
            jordbrukspolitik. Varför, Lars Werner?
          </note>
          <note>
            Av Bengt Westerberg och Carl Bildt fick jag heller inget argument
            för varför man skall betala 8
          </note>
          <note>
            miljarder till EGs jordbruksunderstöd, varför man skall understödja
            den danska baconexporten och det kemikaliserade jordbruket i centrala
            Frankrike.
          </note>
          <note>
            Det är kanske den typen av understöd som vi skall ägna oss åt
            i framtiden i stället för u-hjälp.
          </note>
          <note>
            Det är klart att regeringen har gjort en del. Visst, det vill
            jag inte ta ifrån er. Men frågan är vad ni kunde ha gjort. Det
            är det som är det intressanta.
          </note>
          <note>
            Jag frågar mig då om Öresundsbron ingår som en del i den Östersjöplan
            som statsministern talar om.
          </note>
          <note>
            Den ena handen gör ju en sak, och den andra gör något helt annat.
            Öresundsbron riskerar ju att sabotera hela Östersjön, och då hjälper
            inga miljöplaner i världen. Saker och ting måste ju hänga ihop.
            Om Öresundsbron kommer att förstöra syresättningen av Östersjön
            kan vi satsa miljard på miljard på Östersjöplaner utan att det
            hjälper. Miljöpolitiken måste vara en helhet, annars går det inte.
          </note>
          <note>
            Jag är, Carl Bildt och Bengt Westerberg, mycket intresserad av
            att veta vad det blir för miljöpolitik om det blir en borgerlig
            regering i höst. Jag har nu kunnat stå här och kritisera den socialdemokratiska
            regeringen för att den bedriver en dålig miljöpolitik, men frågan
            är om den miljöpolitik som den borgerliga regeringen kommer att
            bedriva blir sämre eller bättre. Det skulle jag vilja veta.
          </note>
          <note>
            Jag uppskattar Bengt Westerbergs engagemang när det gäller handikappade,
            flyktingar, sjukvård och äldrevård. Det är ett äkta engagemang,
            och det är ett sådant engagemang som politiker bör ha. Men,
          </note>
          <note>
            Bengt Westerberg, sitter ni inte med ett problem på halsen? Även
            om ni genomför en förändring av den offentliga sektorn så skall
            ni ju sänka skatten. Ni sitter med samma budgetunderskott som
            den socialdemokratiska regeringen. Dessutom har ni dessa 8 miljarder
            till EG m.m. Frågan är således om omstruktureringen av den offentliga
            sektorn verkligen räcker för att klara de här problemen. Jag tvivlar
            på det.
          </note>
          <note>
            Anf. 51 Statsminister INGVAR CARLSSON
          </note>
          <note>
            (s) replik:
          </note>
          <note>
            Herr talman! Jag gjorde en reflexion när Lars
          </note>
          <note>
            Werner klagade över att jag ännu inte har hunnit svara honom
            på en viss fråga. Detta är min första replik. I min inledning
            lyckades jag ändock svara på ett antal frågor från andra partier.
            Men miljöpartiet ställde någon fråga till de övriga partierna,
            och då var det dödstyst. Jag skall komma tillbaka till en fråga
            som jag ställde.
          </note>
          <note>
            Till Lars Werner vill jag säga att det inte är en myt att vänstern
            inte har ställt upp på det sätt som jag skulle önska. Visst har
            vänsterpartiet ställt upp på en del frågor. Men våren 1989, Lars
            Werner, hade vi en ordentlig diskussion. Resultatet av den och
            handlingen från Lars Werners sida gjorde mig djupt besviken, och
            det medför att jag har känt en osäkerhet om möjligheterna att
            träffa uppgörelser med vänsterpartiet. Det Bo Hammar sedan har
            sagt om de interna diskussionerna i vänsterpartiet har gjort mig
            än mer övertygad på den punkten -- tyvärr i fel riktning.
          </note>
          <note>
            Herr talman! Jag ställde en fråga om Ny demokrati.
          </note>
          <note>
            Jag fick ett rakt och klart svar från Olof Johansson.
          </note>
          <note>
            Jag tackar för det. Carl Bildt nämnde inte detta med ett ord.
            Carl Bildt har kaskader av angrepp mot mig. Han tog inte upp denna
            avgörande fråga med ett ord, trots att han har gjort uttalanden
            som tyder på att han skulle vara beredd att ta in Ian
          </note>
          <note>
            Wachtmeister i en borgerlig regering. Jag kan bara konstatera
            att det är dystert. Jag blev inte gladare av Bengt Westerbergs
            inlägg. Det var faktiskt ett inlägg på bottennivå. Han sade att
            vi har samma uppfattning när det gäller alkoholskatten. Det är
            fel. Om Bengt Westerberg hade tagit del av mitt inlägg skulle
            han ha vetat att jag redovisat argument för och emot, men jag
            anser att vi skall ha kvar nuvarande åldersgränser. Matmomsen
            togs också upp. Jag skulle vilja säga om att man i Ny demokrati
            har samma uppfattning som socialdemokraterna, är det så, Bengt
            Westerberg, att även en trasig klocka visar rätt tid två gånger
            om dygnet. Det är inte alls något bevis på Ny demokratis pålitlighet
            i vare sig det ena eller andra avseendet. Kom tillbaka med ett
            rejält svar, Bengt
          </note>
          <note>
            Westerberg, med ett klart avståndstagande för vad
          </note>
          <note>
            Ny demokrati står för.
          </note>
          <note>
            Till Olof Johansson vill jag säga när det gäller matmomsen att
            vi anser att man måste gå via lagrådet och att det förslag som
            centern lade fram inte håller för ett direkt beslut i riksdagen.
            Vi hade gärna tagit det på vårriksdagen, men nu får vi gå via
            lagrådet och det kommer en proposition i höst. Det behöver inte
            vara något fel i att väljarna får ett ord med i laget.
          </note>
          <note>
            Carl Bildt! Alla journalister som beskriver mig säger att jag
            ser väldigt nöjd ut. Jag tror att det är en förhoppning hos Carl
            Bildt att jag skulle se besviken ut. Jag var särskilt nöjd efter
            debatten med Carl Bildt häromkvällen. Jag visar ingen bitterhet.
            Jag tror faktiskt att jag kan visa att jag har förmåga att träffa
            politiska uppgörelser över blockgränserna. Jag kan visa det i
            praktiken. Var någonstans var Carl Bildt i energifrågan? Var någonstans
            var Carl Bildt när det gällde skattereformen? Var någonstans var
            Carl Bildt när det gällde skolan? Carl Bildt har i fråga efter
            fråga satsat på konfrontation, medan jag sytt ihop samlande lösningar.
            Det jag har hört av Carl Bildt i dag har inte gjort mig övertygad
            om att han skulle bli en statsminister som förmår att samla nationen,
            borgerligheten, Bengt Westerberg och hans åsikter i en rad frågor
            och ännu mindre Olof Johansson.
          </note>
          <note>
            Jag tror aldrig att jag har upplevt en opposition som gör anspråk
            på att ta över regeringsansvaret och som har en så pass stark
            ställning i opinionsundersökningar, uppvisa en sådan total splittring.
            De angriper varandra hej vilt. Det enda nya är att de inte tilltalar
            varandra med namn längre utan är anonyma. Det skall bli intressant
            att följa denna uppvisning i fortsättningen av valrörelsen.
          </note>
          <note>
            Det citat av Kjell-Olof Feldt som jag redovisade var från Dagens
            Nyheter. Det gällde risken med den nyligen föreslagna skattesänkningarna
            från högeralliansen. Jag kan även citera ur boken där
          </note>
          <note>
            Feldt säger att tvärtom härskar i nationen och bland oppositionspartierna
            uppfattningen, att nu var det tid för både reformer och skattesänkningar.
            Litet av detta låg det väl i Bengt Westerbergs inlägg i dag.
          </note>
          <note>
            Kjell-Olof Feldt hade ingenting att säga om Britt
          </note>
          <note>
            Mogårds bok. Jag får väl fortsätta att återkomma till den. Carl
            Bildt har inte ens redovisat om han har läst boken. Har Carl Bildt
            läst Mogårds bok? Däri beskrivs fruktansvärda interiörer av att
            man inte fick diskutera i den borgerliga regeringen, utan det
            var pang och så gick de tre ut och sedan blev det beslut. Det
            är inte att undra på att det blev som det blev. Nu tror jag inte
            att Bildt har den auktoriteten att han skulle klara det om han
            blir statsminister.
          </note>
          <note>
            Så jag tror att det blir betydligt mer diskussion i en framtida
            borgerlig regering.
          </note>
          <note>
            Kjell-Olof Feldt satt i en socialdemokratisk regering i nästan
            14 år. Han skulle inte ha stått ut en dag i en regering som Carl
            Bildt skulle företräda.
          </note>
          <note>
            Det kan jag försäkra.
          </note>
          <note>
            Jag tycker att Bengt Westerbergs inlägg visade litet av desperation.
            Bengt Westerberg angrep flyktingpolitiken. När folkpartiet satt
            i regering föreslog man med ett långt mindre tryck på flyktingsidan
            precis sådana här åtgärder. Bengt
          </note>
          <note>
            Westerberg klagar också över biståndet. Inom högeralliansen föreslår
            moderaterna direkta nedskärningar. Kom igen Bengt Westerberg när
          </note>
          <note>
            Carl Bildt står upp för ökningar av biståndet. Hur skall handikappreformen
            förenas med löften om skattesänkningar på 30 miljarder, och där
            Carl
          </note>
          <note>
            Bildt vill gå ännu längre?
          </note>
          <note>
            Om Bengt Westerberg inte tål mina frågor skulle jag i stället
            vilja citera ur folkpartiets egen tidning
          </note>
          <note>
            Nu. En ledamot säger där att nu när folkpartiet har chansen att
            få gehör för sina socialliberala idéer väljer man att sätta sig
            i knät på moderaterna. Det är inte jag som säger detta, Bengt
            Westerberg. Det är en medlem av Bengt Westerbergs eget parti.
          </note>
          <note>
            Mats Sahlin, AU-ordförande i folkpartiets ungdomsförbund, och
            Olle Pilsäter, förste vice ordförande, säger att som vi ser det
            saknar moderaterna ett genuint engagemang i välfärdspolitiken.
            I det valet är det självklart vad folkpartiet måste välja. Samarbete
            med socialdemokraterna bevarar möjligheten till en generell välfärdspolitik.
            Samarbete med moderaterna försvårar på sikt möjligheter till denna.
            Det är precis detta problem jag försöker ta upp. Det är i och
            för sig bra med Bengt Westerbergs engagemang för ålderdomshem
            och för handikappade. Vi har tillsammans faktiskt lyckats lyfta
            fram 5,5 miljarder för att satsa på de äldres omsorg. Men hur
            går det med det tillsammans med moderaterna? I Stockholms kommun
            utlovar man nu skattesänkningar. Bengt Westerberg och moderaterna
            lovar sänkningar på 30 miljarder i landet. Allt det som Bengt
            Westerberg räknar upp och talar med sådant engagemang om kräver
            betydande skatter. Det är detta man alltid har kritiserat oss
            socialdemokrater för. Det finns ett samband mellan att ta hand
            om de gamla och åstadkomma de där institutionerna och de inkomster
            man kan redovisa. Om man i stället från folkpartiet satsar tillsammans
            med moderaterna på en skattesänkningspolitik -- jag anser inte
            att det finns utrymme för sådant i dag -- är det klart att jag
            ställer mig frågan inte bara om trovärdigheten på de områden som
            Bengt Westerberg räknar upp här utan också på andra områden.
          </note>
          <note>
            Hur skall Bengt Westerberg klara jämställdheten, som han utmärkt
            redovisade i inledningen, tillsammans med moderaterna som vill
            ha en barnomsorgspolitik som definitivt skulle driva tillbaka
            kvinnorna till hemmet? Det var väl det
          </note>
          <note>
            Bengt Westerberg avsåg när han sade att det finns de som vill
            återgå till gamla tider. Jag tycker att
          </note>
          <note>
            Bengt Westerberg skall förklara hur han skall ta bort dagisköerna
            tillsammans med moderaterna.
          </note>
          <note>
            De vill verkligen ta bort dagisköerna, genom att se till att
            kvinnorna inte kan förvärvsarbeta. Nog finns det mycket för Bengt
            Westerberg att redovisa efter den s.k. högeralliansens ingång.
            Men Bengt
          </note>
          <note>
            Westerberg väljer det allra enklaste, nämligen att angripa socialdemokrater
            som ändå på alla dessa punkter har arbetat i den riktning som
            Bengt
          </note>
          <note>
            Westerberg här argumenterar så bra för. Det borde kanske Bengt
            Westerberg tänka på innan han på en gång säger att högeralliansen
            är alternativet till svensk politik och rikta ett så våldsamt
            angrepp mot det som socialdemokratin står för. Okej, vi har inte
            klarat allt så som vi skulle önska, men vi står faktiskt upp i
            praktiken för det Bengt Westerberg vackert talar om.
          </note>
          <note type="speaker">
            Anf. 52 CARL BILDT (m) replik:
          </note>
          <note>
            Herr talman! Var det inte bitterhet i detta något förgrämda utbrott
            över borgerliga partier, så vet jag inte vad det är.
          </note>
          <note>
            Kort angående Feldts bok, denna berömda produkt. Nu säger statsministern
            att det citat som han sade kom från Feldts bok inte kom från Feldts
            bok. Nej, det gjorde det faktiskt inte. Det var en artikel i Dagens
            Nyheter. Läs om den! Den är huvudsakligen riktad mot de momsmanipulationer
            som den socialdemokratiska regeringen nu ägnar sig åt.
          </note>
          <note>
            Det enda som Ingvar Carlsson egentligen har att komma med är
            att Kjell-Olof Feldt inte skulle ha stått ut i en borgerlig regering.
            Det tror jag i och för sig är en korrekt bedömning. Frågan skulle
            över huvud taget inte kunna uppkomma, eftersom han inte platsar
            i en sådan. Det anmärkningsvärda är dock att han inte stod ut
            i en socialdemokratisk regering. Det är rätt remarkabelt.
          </note>
          <note>
            När det gäller skatten fanns det i alla fall ett halvbesked från
            Ingvar Carlssons sida, dvs. inga sänkta skatter. Jag tolkar detta
            som att svaret på min fråga, om en socialdemokratisk regering
            vill sänka skattetrycket, är nej. Jag misstänkte det, men det
            finns anledning att inregistrera det.
          </note>
          <note>
            Då uppkommer frågan vad man skall göra med matmomsen som man
            har blåst upp till att bli så viktig. Upp kommer en debatt om
            huruvida denna plötsliga omsvängning beror på att Ingvar Carlsson
            har charmats av Bert Karlsson eller Olof Johansson i en debatt
            som jag för övrigt föredrar att hålla mig på avstånd ifrån. Den
            intressanta frågeställningen är dock den här: Om ni inte får igenom
            den höjning av momsen som ni vill driva igenom i riksdagen i höst
            på blöjor, kläder, bensin, vatten, ja på 80 % av allt det som
            det betalas moms på, skall ni då inte genomföra sänkning av momsen
            på mat? Det är värt att notera att ni inte talar om någon momssänkning
            utan en momsomfördelning. Höjd moms på det mesta skall betala
            sänkt moms på vissa saker. Hur blir det med det om ni inte hittar
            någon som vill vara med på er momshöjning?
          </note>
          <note>
            Det upphör inte att förvåna mig att Ingvar Carlsson är så sorglös
            när det gäller ekonomins utveckling.
          </note>
          <note>
            När 140 000 industrijobb håller på att slås ut och utlandsinvesteringarna
            ökar mycket snabbt medan de utländska investeringarna i Sverige
            är mycket dåliga, säger han att vi är på rätt väg. Vi är inte
            på rätt väg så länge arbetslösheten ökar. Låt det vara ett klart
            besked från vår sida. Vi kan aldrig säga att vi är på rätt väg
            så länge arbetslösheten ökar. Det är anmärkningsvärt att en socialdemokratisk
            statsminister säger detta.
          </note>
          <note>
            När det gäller samarbetsfrågorna är attityden från
          </note>
          <note>
            Ingvar Carlssons sida gentemot oss litet varierande.
          </note>
          <note>
            I ena stunden är vi är oerhört enade om en förfärlig högerpolitik
            som hotar det mesta. Jag noterade ett anförande, jag tror att
            det var av Allan Larsson, där det sades att vi t.o.m. hotar livet
            för männsikorna.
          </note>
          <note>
            Ingvar Carlsson var mycket nära det på LO-
          </note>
          <note>
            kongressen. Vi skulle vara oerhört enade om att hota livet på
            svenska medborgare. I nästa stund anses vi däremot vara fantastiskt
            splittrade och kan inte genomföra någonting. Sanningen är att
            vi har ett program. Det är konkret, öppet redovisat och handfast.
            Allt fler vill vara med om att genomföra det.
          </note>
          <note>
            Ingvar Carlsson säger att han är bra på att träffa överenskommelser.
            Det ligger en del i det, men det är inte det frågan gäller. Frågan
            gäller om han är bra på att hålla överenskommelser. Det är lätt
            att träffa överenskommelser, men det är också lätt att springa
            ifrån dem.
          </note>
          <note>
            Det är riktigt som Ingvar Carlsson säger att vi har stått vid
            sidan om t.ex. diskussionerna fram och tillbaka när det gäller
            kärnkraftsavvecklingen som ni har ägnat er åt. De oåterkalleliga
            förtidsavvecklingarna som förkunnades i förra valrörelsen är nu
            helt bortglömda. Vi moderater har stått vid sidan om och sagt
            att vi icke deltar i sådant spel. Ni har slutit överenskommelser
            hit och dit, än med den ena och än med den andra. Jag har bara
            stått vid sidan om och häpnat över den vårdslöshet med vilken
            socialdemokratin decennium efter decennium behandlar de partier
            som den då och då samarbetar med. När det passar kan socialdemokratin
            samarbeta med alla om allt, men när det inte passar är det maktens
            arrogans som träder fram från detta stora parti som vi skall förpassa
            från regeringsmakten.
          </note>
          <note>
            Vem som skall bli minister har jag inte den blekaste aning om.
            Här gäller det att vi skall vinna ett val.
          </note>
          <note>
            Jag har inte gjort några uttalanden av den art som
          </note>
          <note>
            Ingvar Carlsson säger. Jag rannsakar mitt samvete för att få
            fram vad jag kan ha sagt som Ingvar
          </note>
          <note>
            Carlsson kan ha tolkat på detta snedvridna sätt.
          </note>
          <note>
            Hans citatkonst har inte direkt firat några triumfer i denna
            debatt. Det enda jag möjligtvis kan ha sagt som kommer i närheten
            av detta är att nästan vem som helst skulle kunna ersätta Roine
            Carlsson som försvarsminister. Jag ber att få understryka att
            ordet nästan fanns med i detta uttalande.
          </note>
          <note>
            Vi har ett program. Vi har en allians. Vi har en politik. Vi
            har ambitioner för framtiden.
          </note>
          <note>
            Socialdemokratin har ingen allians och inget program. 90-talsprogrammet
            blev makulatur eftersom en central del i det gällde nej till EG.
            Vi har den vision, framtidsanda och optimism som kan göra Sverige
            till en vinnare i Europa på 90-talet.
          </note>
          <note>
            Det är detta som måste ske efter decennier då vi har halkat efter
            och förlorat mark.
          </note>
          <note type="speaker">
            Anf. 53 BENGT WESTERBERG (fp)
          </note>
          <note>
            replik:
          </note>
          <note>
            Herr talman! Det här med citaten var ganska lustigt. Jag funderade
            på om jag skulle skicka över en bok, Kjell-Olof Feldts memoarer,
            till Ingvar
          </note>
          <note>
            Carlsson och skriva i boken att den kommer från en som känner
            Feldt. Jag känner åtminstone hans bok ganska väl.
          </note>
          <note>
            Ingvar Carlsson citerade säkert för första gången någonsin ett
            par ledande LUF-are som de numera kallas, medlemmar av liberala
            ungdomsförbundet, nämligen Mats Sahlin och Olle Pilsäter. Det
            är riktigt att de har förespråkat ett samarbete med socialdemokraterna
            så småningom. Men de säger också att det nu behövs ett samarbete
            med moderaterna för att få ordning på svensk ekonomi.
          </note>
          <note>
            Om Ingvar Carlsson vill betrakta dem som auktoriteter, hoppas
            jag att det gäller hela den artikel som han citerade ur.
          </note>
          <note>
            Statsministern meddelade att han inte var glad över mitt förra
            inlägg. Det var väl inte meningen att han skulle jubla särskilt
            mycket över det. Det är dock ett faktum att socialdemokraterna
            har satt solidariteten på undantag. Ingvar Carlsson försöker nu
            fly undan genom att säga att det kommer att bli sämre i framtiden,
            och han frågar sig hur folkpartiet och Bengt Westerberg skall
            göra i samarbete med andra i framtiden. Det får vi väl se. Om
            vi misslyckas med att förverkliga vår politik skall jag ta emot
            den berättigade kritik som Ingvar Carlsson då kan komma med.
          </note>
          <note>
            Nu handlar det emellertid om de praktiska resultaten av socialdemokratisk
            politik. Ingvar
          </note>
          <note>
            Carlsson och socialdemokraterna har inte i praktiken stått upp
            för de värden som jag talar för.
          </note>
          <note>
            Det är tvärtom så att ni hela tiden har satt dem på undantag
            -- inte så sällan för övrigt i samarbete med moderaterna här i
            riksdagen. Vilka har ni fått stöd av i kammaren när ni har skurit
            ned det svenska ulandsbiståndet? Kan Ingvar Carlsson redovisa
            det från talarstolen. När ni stramade upp flyktingpolitiken på
            luciadagen, som en extra julklapp strax före jul 1989, vilka var
            det som gick upp i talarstolen, applåderade beslutet och sade:
          </note>
          <note>
            Detta är precis den flyktingpolitik som vi har tyckt att man
            skall föra? Kan Ingvar Carlsson redovisa vilka som applåderade
            ert beslut om flyktingpolitiken den 13 december 1989?
          </note>
          <note>
            Vi har under våren behandlat en mängd förslag om handikappreformer
            här i riksdagen. Vilka är det som tillsammans med socialdemokraterna
            har avslagit alla dessa förslag? Kan Ingvar Carlsson redovisa
            med vilkas hjälp ni har fått majoritet för att avslå förslag om
            viktiga handikappreformer?
          </note>
          <note>
            Det skulle vara intressant att höra hur ni har byggt upp era
            majoriteter under den gångna perioden.
          </note>
          <note>
            Herr talman! Vi liberaler har två viktiga uppgifter.
          </note>
          <note>
            Den ena är att ge livsluft åt förnyelsen, att riva murar, att
            bekämpa fördomar och att undanröja hinder. Den andra är att slå
            vakt om och utveckla välfärden.
          </note>
          <note>
            Förnyelsen är nödvändig för ekonomisk utveckling.
          </note>
          <note>
            Vi vill att Sverige skall ha en framtid som industrination, och
            vi känner en stark oro för att den framtiden nu är hotad. Vi vill
            att det skall finnas riktiga jobb för unga människor som kommer
            ut på arbetsmarknaden. Vi vill att vanliga löntagare skall få
            litet mer över i plånboken, så att de kan förverkliga en del av
            det som de går och drömmer om, men som den svaga löneutvecklingen
            under de senaste 10--15 åren inte har givit dem möjlighet att
            göra. Att förnya kräver utmaningar, det kräver äventyr och det
            kräver mod. Vi vill gärna uppmuntra i synnerhet dem som är unga
            att söka äventyret och utmaningen. Men vi är övertygade om att
            det sker bäst om man har en trygg bas, dvs.
          </note>
          <note>
            en välfärdspolitik i grunden.
          </note>
          <note>
            Det är mycket lätt att ta saker för givet här i tillvaron. Jag
            kommer ihåg när jag själv var ung politiker på 1960-talet. Vi
            var alldeles övertygade om -- och inte bara vi som var unga för
            övrigt -- att tillväxten var självklar. Tre fyra fem procent tillväxt
            kunde man räkna med och hela debatten handlade om hur vi skulle
            fördela alla de resurer vi skulle få.
          </note>
          <note>
            Men vi togs snabbt ur den villfarelsen i början av
          </note>
          <note>
            1970-talet. Då var det ingen tillväxt alls i ekonomin.
          </note>
          <note>
            Vi fick lära oss det som Bertil Ohlin egentligen hade predikat
            under hela sin tid som politiker, nämligen att man måste vårda
            de välståndsbildande krafterna.
          </note>
          <note>
            Misstaget att ta tillväxten för given håller man nu på att göra
            om i välfärdspolitiken. Nu tar man välfärden för given. Nu finns
            det de som går ut och säger att man kan sänka skatterna med flera
            hundra miljarder kronor och ändå få behålla den välfärd som vi
            har. Detta är nonsens. Det går inte. I detta ligger också ett
            mycket klart avståndstagande från partiet Ny demokrati, vilket
            Ingvar Carlsson efterlyste. Det som har gjort det partiet attraktivt
            för många tidigare i synnerhet socialdemokratiska väljare är löftet
            om stora skattesänkningar. Men det går inte att genomföra dessa
            skattesänkningar och behålla den välfärdspolitik som vi tycker
            är viktig.
          </note>
          <note>
            Men välfärdspolitiken måste förnyas. Vi måste se till att ge
            mer valuta för skattepengarna. Vi måste bättre ta hand om de mest
            utsatta i vårt samhälle.
          </note>
          <note>
            Gottne Broman, Saga Skarin och Gustaf Bonde måste få ett bättre
            bemötande än de får i socialdemokratins Sverige. Detta, herr talman,
            är det liberala budskapet inför höstens val. Vi tävlar inte om
            att vara bäst i rollen som alla goda gåvors givare. Med 30 miljarder
            i budgetunderskott, med växande arbetslöshet, med investeringsflykt
            och utan tillväxt vore det ansvarslöst. Vi tillhandahåller en
            kompass, den liberala ideologin. Målet är att alla skall vara
            fria och att alla skall vara trygga. Vi vill gärna söka nya utmaningar
            och nya äventyr, men med välfärden som bas.
          </note>
          <note>
            Applåder)
          </note>
          <note type="speaker">
            Anf. 54 OLOF JOHANSSON (c) replik:
          </note>
          <note>
            Herr talman! Några saker ur de tidigare replikskiftena vill jag
            ta upp. Jag tycker att det är viktigt att understryka det som
            statsministern har sagt tidigare om vilka stora möjligheter som
            ligger i de satsningar på arbetsmiljö och rehabilitering som vi
            har åstadkommit under denna valperiod. Jag hoppas också att de
            som vill ta pengar ur den här potten håller fingrarna borta. Det
            har förekommit försök även från regeringens sida på den punkten.
          </note>
          <note>
            Men vi har till sist blivit överens om att vi inte skall göra
            på det sättet. De här pengarna behövs för de svagaste människorna
            på arbetsmarknaden och för dem som vill komma in på arbetsmarknaden
            igen.
          </note>
          <note>
            Då behöver de stöd.
          </note>
          <note>
            Beträffande matmomsen hänvisade jag till folktrycket. Jag tror
            att det är viktigt att människor inför valet har klart för sig
            att om vi inte kan uppnå klara majoriteter för sänkt moms på nödvändig
            konsumtion -- maten tillhör den gruppen -- den här gången, kommer
            det aldrig att lyckas. Det finns en risk, säger jag som svar till
            Ingvar Carlsson, att den här frågan återkommer valrörelse efter
            valrörelse, utan att människor märker något resultat. Det är sådant
            som gör att man kan tappa tron, om man tillfrågas så ofta och
            ingenting händer. Den här frågan var minsann aktuell också tidigare
            valrörelser.
          </note>
          <note>
            Låt mig också göra en liten kommentar till det i kärnkraftsfrågan
            omaka paret Bildt--Roxbergh.
          </note>
          <note>
            När vi deltog i överenskommelsen om energipolitiken var det för
            att ge stabilitet över valperioderna åt en fråga som kräver just
            långsiktighet. Det går inte att ändra energisystem över några
            få år. Det vet alla. Vi har beklagat djupt att så litet har hänt
            under 80-talet. När vi såg möjligheten att göra något konkret,
            satsa på hushållning, effektivisering, sparande och förnybar energi,
            tog vi den chansen. De som inte tänker leva upp till den energipolitiken
            skall få tillfälle att i valrörelsen bekänna färg. Vi har inte
            ändrat oss. Vi kommer att arbeta lika hårt som någonsin tidigare
            för att kärnkraften skall ut ur det svenska energisystemet.
          </note>
          <note>
            Apropå politiskt beslutade årtal är det viktigt att säga att
            inget årtal nu är utpekat, men inget årtal är heller uteslutet.
            Nu är det resultaten det handlar om, resultat som vi har möjligheter
            att påverka genom en miljardsatsning på förnybar energi, hushållning
            och effektivisering. Detta vill jag stryka under med grova streck.
          </note>
          <note>
            Varför skall man rösta på en reservation, Claes
          </note>
          <note>
            Roxbergh, när det i ett betänkande har klargjorts att i denna
            fråga har ingen ändring skett. Frågan har nämligen inte förändrats
            och då ligger det förra energibeslutet kvar, dvs. avveckling senast
            2010.
          </note>
          <note>
            Detta borde vara självklarheter.
          </note>
          <note>
            Den andra frågan, om neutralitetspolitiken, återkommer vi till
            i morgon.
          </note>
          <note>
            Sveriges ekonomiska obalanser måste angripas på hemmaplan. Ibland
            har det funnits en benägenhet att fly ut i Europa, som om man
            trodde att någon annan skulle hjälpa oss. Det är viktigt att understryka
            att ingen annan kommer att hjälpa oss.
          </note>
          <note>
            Därför krävs återhållsamhet av alla här hemma.
          </note>
          <note>
            Det är därför vi hela tiden konsekvent har arbetat för ett stabiliseringsavtal
            på arbetsmarknaden. Det är naturligtvis oerhört viktigt att det
            arbetet fullföljs, även om 85 % nu har anslutit sig. Detta är
            snarast en vädjan till dem som fortfarande inte har tagit steget.
            Här rör det sig verkligen om ett handlande i hela nationens intresse.
          </note>
          <note>
            Det är inte lätt att sänka skatter i en situation med ökande
            budgetunderskott, men vi måste ha den inriktningen. Utrymmet är
            dock begränsat i dagsläget.
          </note>
          <note>
            Efter 80-talet med ökande klyftor måste välfärden dessutom fördelas
            rättvisare i Sverige både mellan människor och mellan regioner.
            Jag instämmer gärna i Bengt Westerbergs engagerade anförande,
            där han talade för en generell välfärdspolitik. En gång inbjöd
            jag till överläggningar om en sådan politik. Inte minst gäller
            det vården av och omsorgen om våra äldre. Vi har kämpat längre
            än de flesta för ålderdomshemmen i vårt land, dvs. för en dräglig
            tillvaro på ålderdomen.
          </note>
          <note>
            Vi arbetar vidare för en rejält höjd grundpension.
          </note>
          <note>
            Dessutom har vi presenterat ett tiomiljardersprogram med förslag
            om upprustning av järnvägar och vägar samt av utbildningen. Vi
            vill använda pengar som kan tas in genom försäljning av statliga
            företag för att modernisera Sverige, och då hela Sverige. Vi kommer
            också att arbeta vidare för ett samhälle i ekologisk balans med
            en god miljö.
          </note>
          <note>
            Med den politiken ser vi med tillförsikt valresultatet den 15
            september an, då väljarna har att avge sina röster.
          </note>
          <note>
            Avslutningsvis vill jag tacka mina kolleger för ett gott samarbete
            under de gångna åren.
          </note>
          <note>
            (Applåder)
          </note>
          <note type="speaker">
            Anf. 55 LARS WERNER (v) replik:
          </note>
          <note>
            Herr talman! Ingvar Carlsson säger att det inte har varit den
            samverkan mellan våra partier som han önskat. Ja, det är en sak
            och det är mycket möjligt att han har rätt. Möjligen kan det vara
            så, att vi ömsesidigt tycker detta.
          </note>
          <note>
            Men när Ingvar Carlsson sedan som slagträ i debatten försöker
            använda vad Bo Hammar eventuellt har sagt i interna diskussioner
            och debatter, tillämpar han en ganska ful debattmetod -- en metod
            som påminner om en annan med nästan samma namn.
          </note>
          <note>
            Tror verkligen Ingvar Carlsson att jag är helt okunnig om en
            del av socialdemokraternas interna diskussioner? Så är det naturligtvis
            inte. Men de skulle aldrig falla mig in att använda mig av det
            i kammarens talarstol. Men nog om detta.
          </note>
          <note>
            En av det här valets huvudfrågor för oss handlar om att stoppa
            högeralliansen. Det är naturligtvis en debatt som förs långt utanför
            det här huset, inte minst inom fackföreningsrörelsen och i dess
            press.
          </note>
          <note>
            Jag vill till protokollet läsa in slutet av en ledarartikel i
            tidningen Kommunalarbetaren:
          </note>
          <note>
            ''FÖR ATT SKYDDA VÄLFÄRDEN, sysselsättningen, högre skolutbildning
            åt alla, klara sjukvården, omsorgen om barn och gamla och övriga
            nämnda framtidsfrågor, krävs det en politik som bygger på stark
            parlamentarisk majoritet, en politik som svarar mot de breda folkgruppernas
            behov. En sådan politik kan aldrig vila på någon högerallians.
            Den måste vila på socialdemokratin och en bred vänstersamverkan.
            Med den framtoning centern har i dag borde partiet kunna bidra
            till en sådan parlamentarisk stabilitet och tillsammans med vänsterpartiet
            och miljöpartiet säkra en politik i de stora folkgruppernas intresse.''
          </note>
          <note>
            Jag tror att det ligger mycket i ett sådant resonemang.
          </note>
          <note>
            Herr talman! Jag har poängterat att vi i vårt parti är villiga
            att konstruktivt medverka i en riksdagsmajoritet som utgår från
            principerna om arbete, rättvisa, demokrati och en grön miljö.
            Det är också rubriken när det gäller vår valplattform. Vi är villiga
            att samverka. Hur mycket vi kan uträtta beror naturligtvis på
            det stöd som vi får i valet och på vilken opinion som finns efter
            valet. Men vi kompromissar inte bort vår politik vare sig på förhand
            eller i efterhand. Det har vi visat under den gångna valperioden.
          </note>
          <note>
            Valets huvudfråga kan aldrig vara frågan om sänkt skattetryck
            eller inte. Löftesballongerna beträffande detta med kraftiga skattesänkningar
            är, i bästa fall, bara blå löftesballonger. I värsta fall rör
            det sig om ett öppet hot mot välfärden.
          </note>
          <note>
            Vidare står vi upp för arbetarrörelsens klassiska grundvärderingar.
            Men det gäller inte att ta upp socialdemokraternas avlagda dräkt,
            utan det gäller att förnya och att gå vidare. Vi vet att människor
            har kraft att gemensamt förändra och leda utvecklingen i nya banor.
          </note>
          <note>
            Valet i höst är ett vägval. Det handar inte om ett val mellan
            två regeringsalternativ, utan det handlar om ett val mellan rättvisa
            och solidaritet å ena sidan och en passiv anpassning till näringslivets
            och marknadens krav å andra sidan. Alla som har förlorat på den
            omfördelning från arbetet till kapital som har skett behöver ett
            alternativ som kämpar för ett samhälle där inte finns några orättvisor
            eller klassklyftor, ett socialistiskt alternativ.
          </note>
          <note>
            Vi vill stoppa högervridningen. Ett förstärkt vänsteralterntiv
            ger kraft åt en folklig rörelse för ett självständigt och solidariskt
            Sverige -- ett Sverige, där människor lever i samverkan och gemenskap.
          </note>
          <note type="speaker">
            Anf. 56 CLAES ROXBERGH (mp) replik:
          </note>
          <note>
            Herr talman! Det är så att man kan bli lätt förvirrad, Olof Johansson!
            När det gäller det som han hänvisar till står det i fråga om riksdagens
            uttalande från 1980 att kärnkraften skall vara avvecklad år 2010.
            Detta har inte varit föremål för förnyad behandling. Det står
            att kärnkraftsavvecklingen kan inledas. I vilken takt det kan
            ske avgörs av resultatet av hushållningen med el, av tillförseln
            av el från miljöacceptabel kraftproduktion osv.
          </note>
          <note>
            Detta gäller utifrån givna förutsättningar. Jag tolkar detta
            så, att det är de här aktuella förutsättningarna som avgör i vilken
            takt kärnkraften skall avvecklas. Det betyder att år 2010
          </note>
          <note>
            inte längre gäller. Jag begriper alltså inte hur man kan ha ett
            äpple kvar samtidigt som man äter upp det. På något sätt är det
            vad Olof Johansson försöker sig på. Man måste ju bestämma sig
            för vad man vill göra, och det är precis vad vi har gjort. År
          </note>
          <note>
            2010, som centern röstat bort, skall kärnkraften vara borta.
            Sedan får vi anpassa vår kraftproduktion utifrån detta förhållande.
            Det är ju på det viset det fungerar.
          </note>
          <note>
            Prisnivån och politiska beslut kommer att vara styrande för hur
            elproduktionen kommer att se ut i vårt land. Detta gör att vi
            skjuter på kärnkraftsavvecklingen, så att vi hamnar bortom år
          </note>
          <note>
            2010.
          </note>
          <note>
            Carl Bildt talar väldigt gärna om andra som sviker givna löften.
            Men han har ännu inte kommenterat detta med den fjällnära skogen.
            Där har vi ett exempel på löften som moderaterna har svikit.
          </note>
          <note>
            Vidare har jag ännu inte fått någon kommentar från
          </note>
          <note>
            Olof Johansson om neutralitetsförbehållet i fråga om EG-ansökan.
          </note>
          <note>
            Jag har en sammanställning av voteringar som förekommit under
            den gångna mandatperioden.
          </note>
          <note>
            Det gäller alltså samtliga tre år som har gått efter förra valet.
            Riksdagens utredningstjänst har gjort en sammanställning av hur
            många gånger socialdemokraterna och moderaterna har röstat för
            samma sak under de här tre riksdagsåren. Av listan framgår det,
            och detta är mycket intressant, i vilka frågor socialdemokraterna
            och moderaterna har funnit varandra. Detta anknyter mycket bra
            till det som Bengt Westerberg sade tidigare.
          </note>
          <note>
            I vilka frågor har de då funnit varandra? Ja, när det gäller
            riksdagsåret 1988/89 rör det sig om bevarandet av ett antal åar.
            Det handlar alltså om bevarandeintressen. Vidare gäller det den
            ekonomiska politiken och miljön. Det gäller avvecklingen beträffande
            massaindustrins utsläpp.
          </note>
          <note>
            Det gäller PCB, katastrofersättning, skyddet av utrotningshotade
            djur, naturvårdsgränsen, avgaskrav för lastbilar och bussar, vattendomstolarnas
            sammansättning, saltvatteninträngningen i grundvattnet, satsningar
            på inhemska bränslen, kontroll över tillverkning av krigsmateriel,
            uppehållstillstånd för make och maka, flyktingkvot, barnutredningar,
            förvar av barn, västkustbanan, vissa övriga projekt i
          </note>
          <note>
            Västsverige när det gäller upprustning av skilda bandelar osv.
          </note>
          <note>
            Det här är alltså några axplock gällande riksmötet
          </note>
          <note>
            1988/89. Och det är likadant när det gäller andra riksmöten.
            Detta bestyrker att det i svensk politik alltså inte är fråga
            om höger -- vänster, utan vi får se det i ett helt annat perspektiv.
            För vilka krafter är det som finner varandra? Det är, precis som
            Bengt
          </note>
          <note>
            Westerberg var inne på, de tillväxtorienterade krafterna, som
            vill ha tillväxt till varje pris. Dessa krafter är massivt representerade
            i moderata samlingspartiet. De är väl representerade i det socialdemokratiska
            partiet. De finns även i andra partier, men dessa två partier
            har alltså lyckats finna varandra i många frågor som går emot
            miljöintressen och många gånger emot flyktingfrågan och andra
            frågor av humanitär karaktär. Vi skulle behöva ha en annan ordning
            i svensk politik, där inte tillväxtintressena fann varandra utan
            motsatsen, där miljöintressena och de humanitära intressena fann
            varandra i stället.
          </note>
          <note>
            Dessa intressen finns representerade i alla partier i varierande
            utsträckning. Det är dessa intressen som skulle behöva bilda en
            ny majoritet i svensk politik.
          </note>
          <note>
            (Applåder)
          </note>
          <note>
            Anf. 57 Statsminister INGVAR CARLSSON
          </note>
          <note>
            (s) replik:
          </note>
          <note>
            Herr talman! Får jag först säga till Lars Werner att jag gjorde
            mina bedömningar efter Bo Hammars offentliga uttalanden. Vad han
            har sagt internt har jag ingen aning om, men det måste ha varit
            mycket värre eftersom Lars Werner reagerade så våldsamt.
          </note>
          <note>
            Ålderdomshemmen har tagits upp i debatten. Av några inlägg från
            de borgerliga företrädarna skulle man kunna tro att de inte känner
            till att det finns ålderdomshem här i landet. Det finns faktiskt
            800
          </note>
          <note>
            ålderdomshem med närmare 40 000 platser. Detta är sant att en
            del har försvunnit: ålderdomshem på så där 11--12 kvadratmeter
            utan dusch, utan ens en kokplatta och med en standard som inte
            är värdig de gamla som har varit med och byggt upp det här landet.
            Vi har i stället fått 25 000 platser sedan 1982
          </note>
          <note>
            i servicelägenheter och långt fler möjligheter till omvårdnad
            än vad vi hade när vi tog över regeringsmakten. Men det är inte
            tillräckligt.
          </note>
          <note>
            Därför vill vi satsa mer på gemensamma sektorn.
          </note>
          <note>
            Jag tror att de äldre som har varit med och kämpat för förändringar
            och förbättringar vet vilka som har varit för reformerna, de nödvändiga
            skattehöjningarna, och vilka som har varit emot.
          </note>
          <note>
            De gamla vet bättre än någon annan vilka de kan lita på.
          </note>
          <note>
            För framtiden vill jag säga att i valet mellan skattesänkningar
            -- detta riktat till Bengt
          </note>
          <note>
            Westerberg och Carl Bildt -- och de gamlas trygghet väljer vi
            att ge de gamla en värdig ålderdom.
          </note>
          <note>
            Jag noterar med tillfredsställelse att Olof
          </note>
          <note>
            Johansson reagerade mot, som han uttryckte det, dem som vill
            ta pengar från arbetslivsfonden. Det är bra att Olof Johansson
            sade det. Det belyser återigen detta att han inte i klartext vill
            säga att det är Carl Bildt -- han står nu där mitt i salen och
            brukar ju bli oerhört irriterad, om inte statsråd hör på vartenda
            ord av vad han själv tycker -- som vill ta pengarna från arbetslivsfonden
            och ge till arbetsgivarna. Det var som sagt bra att Olof
          </note>
          <note>
            Johansson sade detta, och jag får väl stå ut med att det sammanhållande
            kittet mellan de borgerliga partiledarna är att de inte längre
            kallar varandra vid namn. Det är ett lysande framsteg.
          </note>
          <note>
            Jag måste säga att det är sorgligt att varken folkpartiet eller
            moderaterna här i dag klart har kunnat ta avstånd från Ian Wachtmeisters
            parti.
          </note>
          <note>
            Uppriktigt sagt hade jag förväntat mig det, men jag får väl nöja
            mig med att Olof Johansson var klar och entydlig på den punkten.
            Så vill jag gärna tala om att Carl Bildt i en intervju i tidningen
            i Dag den
          </note>
          <note>
            11 maj svarade på frågan om han var beredd att ge
          </note>
          <note>
            Ian Wachtmeister och Ny demokrati en ministerpost i en borgerlig
            regering: ''Jag vet inte om han ens är intresserad. Ny demokrati
            är en så diffus företeelse, ett parti som knappt har ett program.
            Vi får väl se.'' I stället för ett rakt nej håller Carl Bildt
            denna fråga öppen. Det gör mig utomordentligt förvånad.
          </note>
          <note>
            Får jag då rätta en felaktighet i det Carl Bildt sade, och det
            gäller momsen. Momsen kommer inte att höjas den 1 januari. Den
            kommer att ligga kvar på oförändrad nivå utom när det gäller matvaror,
            där socialdemokraterna vill sänka momsen. Där utlovar vi att om
            vi inte får en borgerlig regering så kommer det inte att bli tal
            om höjning av momsen.
          </note>
          <note>
            Sedan till Bengt Westerberg: I vilket land tas flyktingar emot
            bättre än i Sverige? Vilket land --
          </note>
          <note>
            bortsett från ytterligare tre länder -- har ett högre ulandsbistånd?
            Sverige och tre andra länder har det högsta u-landsbiståndet i
            världen. I vilket land har de handikappade det bättre än i Sverige?
            Hur skulle det gå med de handikappade barnen, om man genomförde
            de förslag till barnomsorg och barnpenning som moderaterna framför?
          </note>
          <note>
            Bengt Westerberg ställde när det gäller områden där vi inte alltid
            kunnat göra vad vi önskat i tillräcklig snabb takt frågan: Vilka
            är det som har applåderat? Jo, Bengt Westerberg avsåg moderaterna,
            fastän han inte ville säga det. Det är just med moderaterna som
            Bengt Westerberg nu vill söka inte bara ett samarbete punktvis
            utan ett etablerat samarbete om den ekonomiska politiken, med
            huvuduppgiften att sänka skatter. Hur blir det då med biståndet?
            Hur blir det då med de handikappade? Hur blir det då med de gamla?
          </note>
          <note>
            Detta är de tre behjärtansvärda exempel som Bengt
          </note>
          <note>
            Westerberg tog. För dessa människor borde de partier som tror
            på solidaritet och samverkan tillsammans göra någonting för att
            skapa en rimlig tillvaro. Jag tror inte ett ögonblick att det
            kommer att lyckas tillsammans med moderaterna.
          </note>
          <note>
            Det finns behov av en fortsatt politik som bygger på medmänsklighet.
            Jag har trots allt förhoppningar om att det skall gå att bygga
            upp ett sådant samarbete, men jag är bergsäker på att det inte
            går att konstruera ett sådant samarbete tillsammans med moderata
            samlingspartiet.
          </note>
          <note>
            Från folkpartiets sida har det utlovats ökade utgifter och sänkta
            skatter. Men först skall vi skapa ett ekonomiskt utrymme och sedan
            genomföra de reformer på de områden som Bengt Westerberg här har
            argumenterat för. Jag tror faktiskt att om Bengt
          </note>
          <note>
            Westerberg menade allvar med sitt inlägg i dag --
          </note>
          <note>
            jag hoppas verkligen att han gjorde det -- så kommer Bengt Westerberg
            och folkpartiet förr eller senare behöva vända sig till socialdemokraterna
            för att skapa en praktisk majoritet för en sådan politik.
          </note>
          <note>
            Bengt Westerberg klagade över att Allan Larsson jag citerade
            ur Dagens Industri. Om det inte räcker kan jag citera ur Veckans
            Affärer, som skriver:
          </note>
          <note>
            Orderingången uppåt redan i sommar.
          </note>
          <note>
            Jag har naturligtvis citerat ur dessa tidningar därför att det
            visar att den svartmålning som framför allt moderaterna ägnar
            sig åt, och i dag stundtals även folkpartiet, inte stämmer med
            verkligheten. Då skulle inte våra ledande affärstidskrifter uttrycka
            sig på det sätt som de gör.
          </note>
          <note>
            Vi får, herr talman, säkert tillfälle att återkomma till en del
            av de frågor som vi har diskuterat i dag efter sommaren i den
            valrörelse som skall äga rum.
          </note>
          <note>
            Om vi inte har kunnat få svar på alla frågor i dag ges förhoppningsvis
            möjligheter till det längre fram.
          </note>
          <note>
            Under tiden hoppas jag att kammarens ledamöter skall få en bra
            sommar med möjligheter till avkoppling och att vi skall mötas
            i en valrörelse, vilken gärna får bli hård, där vi alla bör känna
            ett ansvar för att det blir en sjyst valrörelse i enlighet med
            den tradition som vi brukar ha förmåga att genomföra en valrörelse
            i Sverige.
          </note>
          <note>
            Många kommer säkerligen att uppfatta detta val som ett mycket
            utomordentligt viktigt val när det gäller hur 90-talets samhälle
            skall se ut, vilka värderingar som skall styra och påverka. Vi
            har uttalat oro över att resultatet kan bli en sammansättning
            som kan medföra att Sverige blir svårare att styra och ta ansvar
            för. Det är ändå min förhoppning att valrörelsen skall kunna genomföras
            på ett sådant sätt att de dystra spådomarna inte uppfylls, utan
            att det i samspelet mellan regeringsmakt och riksdag skall kunna
            utvecklas en politik som är till gagn för vårt land och som gör
            att medborgarna fortfarande kommer att uppleva Sverige som ett
            bra land att leva och bo i.
          </note>
          <note>
            Med det anförda ber jag att få önska kammarens ledamöter en god
            och en stimulerande sommar.
          </note>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            8 § Beslut rörande finansutskottets betänkande
          </note>
          <note>
            FiU30
          </note>
          <note>
            Företogs till avgörande finansutskottets betänkande 1990/91:FiU30.
          </note>
          <note>
            Mom. 1 (de allmänna riktlinjerna för den ekonomiska politiken)
          </note>
          <note>
            Först biträddes reservation 2 av Lars-Ove
          </note>
          <note>
            Hagberg med 22 röster mot 19 för reservation 3 av
          </note>
          <note>
            Carl Frick. 270 ledamöter avstod från att rösta.
          </note>
          <note>
            Härefter biträddes reservation 1 av Anne Wibble m.fl. med 134
            röster mot 18 för reservation 2 av
          </note>
          <note>
            Lars-Ove Hagberg. 161 ledamöter avstod från att rösta.
          </note>
          <note>
            Slutligen bifölls utskottets hemställan med 146
          </note>
          <note>
            röster mot 132 för reservation 1 av Anne Wibble m.fl. 36 ledamöter
            avstod från att rösta.
          </note>
          <note>
            Mom. 2 (stabiliseringsavtalet)
          </note>
          <note>
            Utskottets hemställan -- som ställdes mot reservation 5 av Lars-Ove
            Hagberg -- bifölls med acklamation.
          </note>
          <note>
            Mom. 3 (AP-fonderna)
          </note>
          <note>
            Utskottets hemställan bifölls med 178 röster mot
          </note>
          <note>
            136 för reservation 6 av Anne Wibble m.fl.
          </note>
          <note>
            Mom. 8 (sänkt mervärdeskatt på livsmedel och serveringstjänster
            m.m.)
          </note>
          <note>
            Först biträddes reservation 15 av Anne Wibble och Lars De Geer
            med 41 röster mot 18 för reservation 16 av Lars-Ove Hagberg. 255
          </note>
          <note>
            ledamöter avstod från att rösta.
          </note>
          <note>
            Härefter biträddes reservation 14 av Gunnar Björk m.fl. med 70
            röster mot 40 för reservation 15 av
          </note>
          <note>
            Anne Wibble och Lars De Geer. 205 ledamöter avstod från att rösta.
          </note>
          <note>
            Därpå biträddes reservation 14 av Gunnar Björk m.fl. med 70 röster
            mot 61 för reservation 13 av
          </note>
          <note>
            Lars Tobisson m.fl. 184 ledamöter avstod från att rösta.
          </note>
          <note>
            Slutligen bifölls utskottets hemställan med 144
          </note>
          <note>
            röster mot 73 för reservation 14 av Gunnar Björk m.fl. 98 ledamöter
            avstod från att rösta.
          </note>
          <note>
            Mom. 9 (mervärdeskattens nivå och utformning i framtiden)
          </note>
          <note>
            Utskottets hemställan -- som ställdes mot reservation 17 av Anne
            Wibble m.fl. -- bifölls med acklamation.
          </note>
          <note>
            Mom. 12 (turistnäringen)
          </note>
          <note>
            Först biträddes reservation 22 av Anne Wibble m.fl. med 150 röster
            mot 34 för motion Fi46 av Leo
          </note>
          <note>
            Persson m.fl. 128 ledamöter avstod från att rösta.
          </note>
          <note>
            Härefter bifölls utskottets hemställan med 158
          </note>
          <note>
            röster mot 153 för reservation 22 av Anne Wibble m.fl. 2 ledamöter
            avstod från att rösta.
          </note>
          <note>
            Mom. 14 (de allmänna riktlinjerna för budgetregleringen)
          </note>
          <note>
            Först biträddes reservation 26 av Gunnar Björk och Ivar Franzén
            -- som ställdes mot reservation 28
          </note>
          <note>
            av Carl Frick -- med acklamation.
          </note>
          <note>
            Härefter biträddes reservation 25 av Anne Wibble m.fl. med 101
            röster mot 34 för reservation 26 av
          </note>
          <note>
            Gunnar Björk och Ivar Franzén. 180 ledamöter avstod från att
            rösta.
          </note>
          <note>
            Slutligen bifölls utskottets hemställan med 146
          </note>
          <note>
            röster mot 106 för reservation 25 av Anne Wibble m.fl. 63 ledamöter
            avstod från att rösta.
          </note>
          <note>
            Mom. 37 (information om Sveriges samarbete med
          </note>
          <note>
            EG)
          </note>
          <note>
            Utskottets hemställan bifölls med 245 röster mot
          </note>
          <note>
            68 för reservation 30 av Gunnar Björk m.fl. 1
          </note>
          <note>
            ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            9 § Beslut rörande utskottsbetänkanden som slutdebatterats den
            12 juni
          </note>
          <note>
            Företogs till avgörande utbildningsutskottets betänkande 1990/91:UbU21
            samt finansutskottets betänkande 1990/91:FiU37 och FiU34 (beträffande
            debatten i dessa ärenden, se prot. 130).
          </note>
          <note>
            Utbildningsutskottets betänkande UbU21
          </note>
          <note>
            Mom. 8 (lokalisering av statens institut för handikappfrågor
            i skolan)
          </note>
          <note>
            Utskottets hemställan -- som ställdes mot reservation 5 av Ann-Cathrine
            Haglund m.fl. i motsvarande del -- bifölls med acklamation.
          </note>
          <note>
            Mom. 23 (ombildning av universitet och forskningshögskolor till
            fristående stiftelser)
          </note>
          <note>
            Utskottets hemställan bifölls med 214 röster mot
          </note>
          <note>
            101 för reservation 10 av Ann-Cathrine Haglund m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Finansutskottets betänkande FiU37
          </note>
          <note>
            Mom. 1 (allmänna riktlinjer för omställning och minskning av
            den statliga administrationen)
          </note>
          <note>
            Först biträddes reservation 2 av Gunnar Björk och Ivar Franzén
            -- som ställdes mot reservation 4
          </note>
          <note>
            av Carl Frick -- med acklamation.
          </note>
          <note>
            Härefter biträddes reservation 1 av Anne Wibble m.fl. med 103
            röster mot 34 för reservation 2 av
          </note>
          <note>
            Gunnar Björk och Ivar Franzén. 177 ledamöter avstod från att
            rösta.
          </note>
          <note>
            Slutligen bifölls utskottets hemställan med 144
          </note>
          <note>
            röster mot 101 för reservation 1 av Anne Wibble m.fl. 69 ledamöter
            avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Finansutskottets betänkande FiU34
          </note>
          <note>
            Mom. 1 (bankernas medverkan i den statliga betalningsförmedlingen)
          </note>
          <note>
            Utskottets hemställan bifölls med 206 röster mot
          </note>
          <note>
            102 för reservation 1 av Anne Wibble m.fl. 3
          </note>
          <note>
            ledamöter avstod från att rösta.
          </note>
          <note>
            Mom. 2
          </note>
          <note>
            Utskottets hemställan bifölls.
          </note>
          <note>
            10 § Meddelande om utdelad statistik
          </note>
          <note type="speaker">
            Anf. 58 ANDRE VICE TALMANNEN:
          </note>
          <note>
            På ledamöternas bänkar har utdelats statistik avseende kammararbetet
            under valperioden 1988--
          </note>
          <note>
            1991.
          </note>
          <note>
            Ajournering
          </note>
          <note>
            På förslag av andre vice talmannen beslöt kammaren kl. 17.00
            att ajournera förhandlingarna till kl. 17.10 för att bereda finansutskottet
            tillfälle att besluta om sammanställningen av statsbudgeten m.m.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.10.
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Propositionerna
          </note>
          <note>
            1990/91:197 Produktskadelag
          </note>
          <note>
            1990/91:198 Vissa ändringar i aktiebolagslagen
          </note>
          <note>
            1990/91:200 Statsrådens arvoden
          </note>
          <note>
            Förslagen
          </note>
          <note>
            1990/91:17 Riksdagens revisorers förslag angående den svenska
            hälso- och sjukvården
          </note>
          <note>
            1990/91:19 Riksdagens revisorers förslag angående planeringen
            och genomförandet av boverkets lokalisering
          </note>
          <note>
            Motionerna
          </note>
          <note>
            med anledning av prop. 1990/91:195 Aktiv flyktingoch immigrationspolitik
            m.m.
          </note>
          <note>
            1990/91:Sf58 av Gullan Lindblad m.fl. (m)
          </note>
          <note>
            1990/91:Sf59 av Lars Werner m.fl. (v)
          </note>
          <note>
            1990/91:Sf60 av Ragnhild Pohanka m.fl. (mp)
          </note>
          <note>
            1990/91:Sf61 av Hans Göran Franck m.fl. (s)
          </note>
          <note>
            1990/91:Sf62 av Maria Leissner m.fl. (fp)
          </note>
          <note>
            1990/91:Sf63 av Rune Backlund m.fl. (c)
          </note>
          <note>
            Finansutskottets betänkanden
          </note>
          <note>
            1990/91:FiU36 Sammanställning av tilläggsbudget
          </note>
          <note>
            II för budgetåret 1990/91
          </note>
          <note>
            1990/91:FiU38 Räntor på statsskulden, m.m.
          </note>
          <note>
            1990/91:FiU39 Statsbudgetens inkomster för budgetåret 1991/92
          </note>
          <note>
            1990/91:FiU40 Statsbudgetens utgifter för budgetåret 1991/92
          </note>
          <note>
            1990/91:FiU41 Statsbudget för budgetåret 1991/92
          </note>
          <note>
            12 § Kammaren åtskildes kl. 17.12.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 6 §
          </note>
          <note>
            anf. 12 (delvis),
          </note>
          <note>
            av andre vice talmannen därefter t.o.m. anf. 33
          </note>
          <note>
            (delvis),
          </note>
          <note>
            av tredje vice talmannen därefter t.o.m. 7 § anf. 45
          </note>
          <note>
            (delvis),
          </note>
          <note>
            av andre vice talmannen därefter t.o.m.
          </note>
          <note>
            ajourneringen kl. 17.00 och
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
