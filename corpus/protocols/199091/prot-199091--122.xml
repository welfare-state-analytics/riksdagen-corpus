<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--122</head>
          <docDate when="1991-05-30">1991-05-30</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 24 maj.
          </note>
          <note>
            2 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialförsäkringsutskottets betänkanden
          </note>
          <note>
            1990/91:SfU13 och SfU14
          </note>
          <note>
            Socialutskottets betänkande 1990/91:SoU19
          </note>
          <note>
            3 § Beslut rörande utskottsbetänkanden som slutdebatterats den
            29 maj
          </note>
          <note>
            Företogs till avgörande skatteutskottets betänkande 1990/91:SkU33,
            justitieutskottets betänkanden 1990/91:JuU31, JuU32 och JuU36
          </note>
          <note>
            samt trafikutskottets betänkanden 1990/91:TU25
          </note>
          <note>
            och TU26 (beträffande debatten i dessa ärenden, se prot. 121).
          </note>
          <note>
            Skatteutskottets betänkande SkU33
          </note>
          <note>
            Mom. 1 (införande av en särskild inkomstskatt för utomlands bosatta
            artister m.fl.)
          </note>
          <note>
            Först biträddes reservation 1 av Kjell Johansson m.fl. i motsvarande
            del -- som ställdes mot reservation 2 av Bo Lundgren m.fl. --
            med acklamation.
          </note>
          <note>
            Härefter bifölls utskottets hemställan med 181
          </note>
          <note>
            röster mot 79 för reservation 1 av Kjell Johansson m.fl. i motsvarande
            del. 56 ledamöter avstod från att rösta.
          </note>
          <note>
            Mom. 5 (personalvårdsförmåner i övrigt)
          </note>
          <note>
            Utskottets hemställan -- som ställdes mot dels reservation 4
            av Bo Lundgren m.fl., dels reservation 5 av Lars Bäckström --
            bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande JuU31
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande JuU32
          </note>
          <note>
            Mom. 15 (fängelse för eget bruk vid ringa narkotikabrott)
          </note>
          <note>
            Utskottets hemställan bifölls med 183 röster mot
          </note>
          <note>
            135 för reservation 2 av Britta Bjelle m.fl.
          </note>
          <note>
            Mom. 16 (gränsen för ringa narkotikabrott)
          </note>
          <note>
            Utskottets hemställan bifölls med 180 röster mot
          </note>
          <note>
            132 för reservation 3 av Britta Bjelle m.fl.
          </note>
          <note>
            Mom. 18 (straffmaximum för grovt narkotikabrott m.m.)
          </note>
          <note>
            Utskottets hemställan bifölls med 251 röster mot
          </note>
          <note>
            59 för reservation 4 av Jerry Martinger m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande JuU36
          </note>
          <note>
            Mom. 1 (medtagande till förhör)
          </note>
          <note>
            Utskottets hemställan bifölls med 278 röster mot
          </note>
          <note>
            40 för reservation 1 av Britta Bjelle och Lars
          </note>
          <note>
            Sundin.
          </note>
          <note>
            Mom. 2 (husrannsakan i transportmedel vid allvarliga brott)
          </note>
          <note>
            Utskottets hemställan bifölls med 259 röster mot
          </note>
          <note>
            59 för reservation 2 av Jerry Martinger m.fl.
          </note>
          <note>
            Mom. 4 (polisingripanden vid upplopp)
          </note>
          <note>
            Utskottets hemställan med godkännande av utskottets motivering
            bifölls med 238 röster mot 76
          </note>
          <note>
            för utskottets hemställan med godkännande av den i reservation
            4 av Britta Bjelle m.fl. anförda motiveringen. En ledamot avstod
            från att rösta.
          </note>
          <note>
            Trafikutskottets betänkande TU25
          </note>
          <note>
            Mom. 1 och 2 (anslag till drift och vidmakthållande av statliga
            järnvägar, m.m.)
          </note>
          <note>
            Utskottets hemställan bifölls med 277 röster mot
          </note>
          <note>
            18 för reservation 1 av Viola Claesson. 20
          </note>
          <note>
            ledamöter avstod från att rösta.
          </note>
          <note>
            Mom. 5 (anslag till nyinvesteringar i stomjärnvägar)
          </note>
          <note>
            Först biträddes reservation 4 av Elving
          </note>
          <note>
            Andersson och Rune Thorén med 45 röster mot 37
          </note>
          <note>
            för reservation 5 av Viola Claesson och Roy
          </note>
          <note>
            Ottosson. 235 ledamöter avstod från att rösta.
          </note>
          <note>
            Härefter biträddes reservation 4 av Elving
          </note>
          <note>
            Andersson och Rune Thorén med 67 röster mot 59
          </note>
          <note>
            för reservation 3 av Rolf Clarkson m.fl. 190
          </note>
          <note>
            ledamöter avstod från att rösta.
          </note>
          <note>
            Slutligen bifölls utskottets hemställan med 183
          </note>
          <note>
            röster mot 65 för reservation 4 av Elving Andersson och Rune
            Thorén. 68 ledmöter avstod från att rösta.
          </note>
          <note>
            Mom. 18 (statens ansvar för bannätet)
          </note>
          <note>
            Utskottets hemställan bifölls med 277 röster mot
          </note>
          <note>
            40 för reservation 11 av Viola Claesson och Roy
          </note>
          <note>
            Ottosson.
          </note>
          <note>
            Mom. 22 (övergripande riktlinjer för bannätets utveckling)
          </note>
          <note>
            Först biträddes reservation 14 av Elving
          </note>
          <note>
            Andersson och Rune Thorén med 37 röster mot 21
          </note>
          <note>
            för reservation 16 av Roy Ottosson. 259 ledamöter avstod från
            att rösta.
          </note>
          <note>
            Härefter bifölls utskottets hemställan med 150
          </note>
          <note>
            röster mot 57 för reservation 14 av Elving
          </note>
          <note>
            Andersson och Rune Thorén. 109 ledamöter avstod från att rösta.
          </note>
          <note>
            Mom. 23 (upprustning och utbyggnad av enskilda banor)
          </note>
          <note>
            Utskottets hemställan -- som ställdes mot utskottets hemställan
            med den ändring däri som föranleddes av bifall till motion T517
            av Evert
          </note>
          <note>
            Svensson m.fl. -- bifölls med acklamation.
          </note>
          <note>
            Mom. 25 (SJs koncernstrategi)
          </note>
          <note>
            Utskottets hemställan bifölls med 197 röster mot
          </note>
          <note>
            118 för reservation 19 av Rolf Clarkson m.fl. 1
          </note>
          <note>
            ledamot avstod från att rösta.
          </note>
          <note>
            Mom. 26 (SJs ekonomiska mål)
          </note>
          <note>
            Utskottets hemställan bifölls med 279 röster mot
          </note>
          <note>
            38 för reservation 20 av Viola Claesson och Roy
          </note>
          <note>
            Ottosson.
          </note>
          <note>
            Mom. 32 (långväga busstrafik)
          </note>
          <note>
            Utskottets hemställan bifölls med 278 röster mot
          </note>
          <note>
            38 för reservation 27 av Viola Claesson och Roy
          </note>
          <note>
            Ottosson. 1 ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Trafikutskottets betänkande TU26
          </note>
          <note>
            Mom. 1 (en förändrad vägplaneringsprocess)
          </note>
          <note>
            Först biträdes reservation 1 av Elving Andersson och Rune Thorén
            med 42 röster mot 38 för reservation 2 av Viola Claesson och Roy
            Ottosson.
          </note>
          <note>
            238 ledamöter avstod från att rösta.
          </note>
          <note>
            Härefter bifölls utskottets hemställan med 243
          </note>
          <note>
            röster mot 75 för reservation 1 av Elving Andersson och Rune
            Thorén.
          </note>
          <note>
            Mom. 3 (nyttoavkastning av vägobjekt)
          </note>
          <note>
            Utskottets hemställan bifölls med 258 röster mot
          </note>
          <note>
            59 för reservation 4 av Rolf Clarksson m.fl. 1
          </note>
          <note>
            ledamot avstod från att rösta.
          </note>
          <note>
            Mom. 13 och 14 (avgiftsuttag på befintliga vägar, m.m.)
          </note>
          <note>
            Utskottets hemställan bifölls med 245 röster mot
          </note>
          <note>
            19 för reservation 9 av Viola Claesson. 54
          </note>
          <note>
            ledamöter avstod från att rösta.
          </note>
          <note>
            Mom. 16 (vissa förslag om vägväsendets finansiering från den
            allmänna motionstiden)
          </note>
          <note>
            Utskottets hemställan bifölls med 213 röster mot
          </note>
          <note>
            41 för reservation 11 av Kenth Skårvik och Hugo
          </note>
          <note>
            Bergdahl. 64 ledamöter avstod från att rösta.
          </note>
          <note>
            Mom. 20 (medelsanvisning för drift och underhåll av statliga
            vägar)
          </note>
          <note>
            Först biträddes reservation 14 av Elving
          </note>
          <note>
            Andersson och Rune Thorén med 39 röster mot 20
          </note>
          <note>
            för reservation 15 av Roy Ottosson. 257 ledamöter avstod från
            att rösta.
          </note>
          <note>
            Härefter bifölls utskottets hemställan med 204
          </note>
          <note>
            röster mot 57 för reservation 14 av Elving
          </note>
          <note>
            Andersson och Rune Thorén. 57 ledamöter avstod från att rösta.
          </note>
          <note>
            Mom. 21 (tioårsprogram för upprustning och beläggning av grusvägar)
          </note>
          <note>
            Utskottets hemställan -- som ställdes mot reservation 16 av Elving
            Andersson och Rune
          </note>
          <note>
            Thorén -- bifölls med acklamation.
          </note>
          <note>
            Mom. 22 (engångsanslag för nedslitna och trafikfarliga vägar
            i glesbygdsområden)
          </note>
          <note>
            Utskottets hemställan bifölls med 299 röster mot
          </note>
          <note>
            18 för reservation 17 av Viola Claesson. 1 ledamot avstod från
            att rösta.
          </note>
          <note>
            Mom. 29 (medelsanvisning för byggande av riksvägar)
          </note>
          <note>
            Utskottets hemställan bifölls med 281 röster mot
          </note>
          <note>
            36 för reservation 19 av Viola Claesson och Roy
          </note>
          <note>
            Ottosson.
          </note>
          <note>
            Mom. 37 (medelsanvisning för byggande av länstrafikanläggningar
            m.m.)
          </note>
          <note>
            Utskottets hemställan -- som ställdes mot dels reservation 23
            av Elving Andersson och Rune
          </note>
          <note>
            Thorén, dels reservation 25 av Roy Ottosson --
          </note>
          <note>
            bifölls med acklamation.
          </note>
          <note>
            Mom. 46 (medelsanvisning för bidrag till drift och byggande av
            enskilda vägar)
          </note>
          <note>
            Utskottets hemställan bifölls med 220 röster mot
          </note>
          <note>
            38 för reservation 32 av Elving Andersson och
          </note>
          <note>
            Rune Thorén. 58 ledamöter avstod från att rösta.
          </note>
          <note>
            Mom. 48 (medelsanvisning för särskilda bärighetshöjande åtgärder
            m.m.)
          </note>
          <note>
            Utskottets hemställan -- som ställdes mot reservation 33 av Viola
            Claesson och Roy
          </note>
          <note>
            Ottosson -- bifölls med acklamation.
          </note>
          <note>
            Mom. 58 (kringfartsleder)
          </note>
          <note>
            Utskottets hemställan bifölls med 218 röster mot
          </note>
          <note>
            99 för reservation 39 av Rolf Clarkson m.fl. 1
          </note>
          <note>
            ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            4 § Överenskommelse med Polen i tullfrågor
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1990/91:SkU39 Överenskommelse med Polen i tullfrågor (prop. 1990/91:182).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            Meddelande om samlad votering
          </note>
          <note>
            Förste vice talmannen meddelade att socialutskottets betänkande
            SoU16 och SoU13
          </note>
          <note>
            samt justitieutskottets betänkande JuU34 skulle avgöras i ett
            sammanhang efter avslutad debatt.
          </note>
          <note>
            5 § Rättsmedeicinsk verksamhet m.m.
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1990/91:SoU16 Rättsmedicinsk verksamhet m.m.
          </note>
          <note>
            (prop. 1990/91:93 och prop. 1990/91:100 delvis).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 7 §.)
          </note>
          <note>
            6 § Psykiatrisk tvångsvård m.m.
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1990/91:SoU13 Psykiatrisk tvångsvård m.m. (prop.
          </note>
          <note>
            1990/91:58, 1990/91:100 delvis och 1990/91:120).
          </note>
          <note type="speaker">
            Anf. 1 PER STENMARCK (m):
          </note>
          <note>
            Fru talman! Socialutskottet har under vintern och våren lagt
            ner ett omfattande arbete på den proposition som föreslår en ny
            lagstiftning om den psykiatriska tvångsvården, avsedd att ersätta
            1966
          </note>
          <note>
            års lag om beredande av sluten psykiatrisk vård i vissa fall
            (LSPV).
          </note>
          <note>
            Propositionen är omfattande till både omfång och innehåll, med
            ett flertal principiellt betydelsefulla förändringar i lagstiftningen.
          </note>
          <note>
            Propositionen innehåller både lag om psykiatrisk tvångsvård --
            med en reglering av vilka förutsättningar som skall vara uppfyllda
            för att tvång skall få tillämpas -- och en lag om rättspsykiatrisk
            vård.
          </note>
          <note>
            Lagen om psykiatrisk tvångsvård innebär en delvis ny syn på vad
            som är att betrakta som psykisk sjukdom. Begreppet sinnessjukdom
            försvinner och ersätts med begreppet allvarlig psykisk störning.
          </note>
          <note>
            Ett antal tillkännagivanden till regeringen förstärker bilden
            av det beslut som riksdagen i dag kommer att fatta.
          </note>
          <note>
            Syftet är att anpassa lagstifningen efter den utveckling som
            varit under det senaste decennierna och som inneburit en minskad
            användning av tvång inom den psykiatriska vården.
          </note>
          <note>
            Förenklat uttryckt kan man säga att patientens vårdbehov, så
            långt detta är möjligt, skall styra även inom den psykiatriska
            vården. Detta är positivt. Tvångsvård skall genomföras endast
            i undantagsfall och där flera -- i lagen klart definierade --
            kriterier är uppfyllda. Den skall inledas inom ett dygn efter
            beslut, och den skall ha en tidsbegränsad omfattning, med möjlighet
            till förlängning endast efter beslut i länsrätt.
          </note>
          <note>
            Den nuvarande ordningen, som innebär utskrivningsnämnder och
            psykiatriska nämnder, avskaffas till förmån för en opartisk domstolsbehandling.
            Detta sker i enlighet med vad internationella konventioner kräver.
            Det ger bl.a.
          </note>
          <note>
            möjlighet för en patient att överklaga ett beslut om tvångsvård.
            Allt detta är bra, anser vi moderater, men vi anser också att
            rättssäkerheten borde ha stärkts ytterligare, på sätt som jag
            skall återkomma till.
          </note>
          <note>
            Den moderata utgångspunkten bygger på vård på frivillig grund.
            Allt annat måste vara undantag.
          </note>
          <note>
            Detta är också en av hörnpelarna i en demokratisk stats syn på
            enskilda fri- och rättigheter.
          </note>
          <note>
            Vi moderater anser att propositionen till stora delar uppfyller
            kraven på balans mellan å ena sidan det som är individens rätt
            och å andra sidan den undantagsvis använda tvångsvården.
          </note>
          <note>
            I den tredje paragrafen i förslaget till lag om psykiatrisk tvångsvård
            definieras förutsättningarna för sådan vård. I lagrådets yttrande
            över remissen kritiseras det faktum att fara för annans säkerhet
            fått en alltför blygsam placering. Regeringen har delvis tagit
            hänsyn till detta -- dock, som vi ser det, inte i tillräcklig
            utsträckning.
          </note>
          <note>
            I en motion har därför vi moderater följt upp lagrådets yttrande.
            Vår uppfattning är att behovet av skydd för patientens närstående
            och omgivning bör ges en mer självständig betydelse vid prövningen
            av huruvida tvångsvård skall komma till stånd eller inte. Detta
            har vi följt upp i reservation 6 tillsammans med folkpartiet och
            centern.
          </note>
          <note>
            Fru talman! Konvertering är ett begrepp som längre debatterats
            inom psykiatrin. Det innebär möjlighet till övergång från frivillig
            vård till tvångsvård där detta har bedömts vara nödvändigt. Denna
            möjlighet kommer att finnas kvar, men bara i situationer då en
            patient kan befaras allvarligt skada sig själv eller någon annan.
            Ett sådant beslut skall dessutom följas av en rättslig prövning.
          </note>
          <note>
            Detta är, som vi ser det, steg i rätt riktning.
          </note>
          <note>
            Konvertering skall endast få användas i enstaka undantagsfall,
            men möjligheten måste ändå finnas i sådana situationer där alla
            andra utvägar är prövade.
          </note>
          <note>
            Socialberedningen föreslog att lagstiftningen inte skulle uppta
            någon regel om konvertering.
          </note>
          <note>
            Anledningen var att denna möjlighet utnyttjats i alltför stor
            utsträckning. Från moderat håll har vi också varit synnerligen
            tveksamma. Frivilligt ingångna patienter skall inte behöva uppleva
            risken för konvertering som ett påtryckningsmedel för att acceptera
            åtgärder som de egentligen motsätter sig.
          </note>
          <note>
            Men med den lagstiftning som nu föreslås kommer förhoppningsvis
            antalet konverteringar att minska kraftigt. Och vi är från moderat
            sida beredda att acceptera möjligheten till konvertering under
            de starkt begränsade förhållanden som nu föreslås, och med den
            efterföljande rättsliga prövningen.
          </note>
          <note>
            Vi har emellertid framfört en förutsättning för att kunna acceptera
            propositionens förslag, och det är att utvecklingen vad gäller
            användningen av konvertering noga skall följas och därefter redovisas
            för riksdagen senast två år efter lagens ikraftträdande. Detta
            har socialutskottet ställt sig bakom, och jag vill understryka
            behovet av att beslutet verkligen följs upp.
          </note>
          <note>
            Det är viktigt att rättssäkerheten alltid har allra högsta prioritet.
            Av det skälet har vi moderater ställt oss bakom ett förslag från
            centern, som går ut på att länsrätterna bör förstärkas med en
            erfaren psykiater som ledamot i just den här typen av ärenden.
            Detta är förmodligen nödvändigt om inte patientens ställning i
            processen skall bli svagare än i den ordning som gäller i dag.
          </note>
          <note>
            Detta är en inriktning som också lagrådet har pekat på. Möjligheten
            för länsrätten att anlita en psykiater som sakkunnig, vilket föreslås
            i propositionen, är enligt vår mening inte ett fullgott alternativ
            ur rättssäkerhetssynpunkt.
          </note>
          <note>
            Vi har också ställt oss bakom ett förslag från folkpartiet med
            krav på en lagstiftning om skydd för dementa. Ett grundläggande
            mål måste vara att dessa människor ges värdiga livsvillkor. Detta
            var ett av skälen till att socialberedningen föreslog en särskild
            skyddslagstiftning.
          </note>
          <note>
            I en särskild proposition behandlas den rättspsykiatriska undersökningsverksamheten.
            I
          </note>
          <note>
            denna proposition skapas bl.a. möjlighet till en samordning mellan
            de rättspsykiatriska undersökningarna och den allmänna psykiatriska
            vården. Detta bedömer vi, ur rättssäkerhetssynpunkt, vara olyckligt.
          </note>
          <note>
            Staten bör även fortsättningsvis ha huvudmannaskapet för den
            rättspsykiatriska undersökningsverksamheten, och själva genomförandet
            av undersökningarna bör ske i en statlig organisation, eftersom
            detta är en del av rättssamhället. Därav följer också att vi motsätter
            oss de förslag till avtal mellan staten och sjukvårdshuvudmännen
            som framförs i propositionen.
          </note>
          <note>
            Fru talman! Jag ber med detta att få yrka bifall till reservationerna
            3 och 17, fogade till betänkandet.
          </note>
          <note type="speaker">
            Anf. 2 BARBRO WESTERHOLM (fp):
          </note>
          <note>
            Fru talman! Det är en viktig lag som vi behandlar här i dag,
            för den anger ju hur vi skall bete oss när vi måste beröva någon
            friheten -- vilka bestämmelser som ligger bakom, hur det hela
            genomförs och med vilken rättssäkerhet, och vad som görs med den
            som blir berövad friheten. För oss i folkpartiet liberalerna är
            detta, med den inställning vi har -- att man skall undvika tvång
            så långt som möjligt -- en oerhört viktig fråga.
          </note>
          <note>
            Det betänkande vi har framför oss innehåller en del problematiska
            frågeställningar, som man kan ha delade meningar om. Föregående
            talare tog t.ex.
          </note>
          <note>
            upp frågan om konvertering. Vi tror på den form som nu redovisas
            i detta betänkande -- och att den kan leda till en bra behandling
            av dem som är intagna, varvid konvertering dock måste tillgripas
            som en skyddsåtgärd.
          </note>
          <note>
            Vi har också diskuterat begreppet psykisk störning.
          </note>
          <note>
            Det har funnits delade meningar här också. Det har sagts att
            det har varit ett för luddigt begrepp och framför allt från medicinskt
            håll att man borde använda uttrycket psykisk sjukdom i stället.
            Vi har ändå ställt upp på begreppet psykisk störning, därför att
            man sedan har uppdragit åt socialstyrelsen att närmare precisera
            vilka tillstånd som kan dölja sig bakom det begreppet.
          </note>
          <note>
            Vi har också diskuterat om man skall ha specialdomstol eller
            expertmedverkan eller bara höra experter inför ställningstagande
            om tvång eller inte.
          </note>
          <note>
            Här tycker vi att det är viktigt att utskottet har skrivit in
            i betänkandet att man skall följa hur den föreslagna ordningen
            kommer att fungera. Vi kan sia om och tro och tycka och tänka
            om vad som kommer att hända, men det är viktigt att veta, tidigt,
            hur lagen slår, så att man kan vidta eventuella förändringar,
            om det skulle visa sig att det blir problem med den nya handläggningsordningen.
          </note>
          <note>
            Jag vill så kommentera en del av de reservationer som vi har
            fogat till betänkandet och sedan komma in på allmänna synpunkter
            om handläggningen, processen, hur man har fått fram lagförslaget.
          </note>
          <note>
            Man har haft väldigt mycket tid till förfogande, och diskussionerna
            har gått av och an, men man har ändå inte lyckats få fram en lag
            om skydd för dementa, trots att socialberedningen, när den lade
            fram sitt förslag 1984, tog upp detta som en viktig fråga. Vi
            anser att ett grundläggande mål är att dementa ges värdiga livsvillkor.
            Vi anser också att vården av dementa kan erfordra särskilda säkerhetsåtgärder
            för att den demente inte skall skada sig själv.
          </note>
          <note>
            I klartext handlar det om inlåsning, så att man inte kan försvinna
            ut från den bostad man bor i och komma på villovägar. Frihetsbegränsande
            åtgärder kan alltså bli aktuella, och sådana åtgärder kräver,
            menar vi, uttryckligt lagstöd. Annars begås faktiskt brott mot
            grundlagen. Den skyddslagstiftningen tycker vi i folkpartiet liberalerna
            att regeringen borde ha tagit fram. Man har dock haft sju år på
            sig. Men man tyckte, och det skriver man också i propositionen,
            att det här var för svårt. Därför avstod man från att komma med
            ett förslag, och därmed för man över ansvaret på personalen. Jag
            tycker att det visar en bristande förståelse för personalens situation.
            Den får alltså ta beslut som vi politiker tycker är för svåra
            att ta.
          </note>
          <note>
            Jag har förståelse för att när sådant händer, människor ute i
            samhället får ett bristande förtroende för sina politiker.
          </note>
          <note>
            Jag yrkar därmed bifall till reservation 1, avseende mom. 4.
          </note>
          <note>
            Sedan tycker vi i folkpartiet liberalerna att det viktiga är
            kompetensen hos läkarna som skall bedöma fallen, inte anställningsformen.
            Vi tycker att man också borde kunna använda sig av privatläkare,
            om de har en kompetens inom det här området. Läkare med specialistkompetens
            och erfarenhet och som betros den här uppgiften av landstinget
            skall kunna besluta om omhändertagande av en person för läkarundersökning
            och begära polishandräckning i samband med det. Det är kunskapen
            och inte anställningsformen som vi tycker skall vara avgörande.
            Därför borde regeringen komma tillbaka med ett förslag med det
            här syftet, att vidga möjligheterna.
          </note>
          <note>
            Det har hänt mycket på rättspsykiatrins område.
          </note>
          <note>
            Det är ju en verksamhet som har diskuterats och ifrågasatts.
            Man har ifrågasatt resurstilldelning, man har ifrågasatt huvudmannaskap,
            man har ifrågasatt kompetens och allt möjligt.
          </note>
          <note>
            Rättspsykiatrin har levt oroligt. Det har inte varit någon bra
            arbetsmiljö för dem som har arbetat inom rättspsykiatrin, framför
            allt under 80-talet.
          </note>
          <note>
            På sistone har det kommit upp att kliniker skall läggas ned,
            men konsekvenserna är otillräckligt belysta. Vi tycker att när
            det gäller rättspsykiatrin borde man ha gjort en förutsättningslös
            utredning.
          </note>
          <note>
            Vi har också kommit fram till att tycka att huvudmannaskapet
            skall ligga kvar hos staten, liksom genomförandet av undersökningarna.
            Från början såg vi väl positivt på tanken på en överföring till
            landstingen. Men när vi sedan under 80-talets senare hälft bevittnade
            de problem man mötte i förhandlingarna mellan landsting och stat
            och de nackdelar i rättssäkerhetsavseende som vi har funnit med
            en sådan överföring har vi kommit fram till att huvudmannaskapet
            bör förbli statligt.
          </note>
          <note>
            Enligt den i propositionen föreslagna ordningen kan en läkare
            som företar den rättspsykiatriska undersökningen också komma att
            bli ansvarig för vården. Vidare kan landstingen ekonomiskt komma
            att påverkas av utredningens resultat och kvalitet. Det tycker
            vi känns oroande. Därför reserverar vi oss på den punkten.
          </note>
          <note>
            Forskningen på området skulle också kunna äventyras. Det är viktigt
            med forskning om hur olika insatser fungerar, vad man lyckas med
            och vad man misslyckas med, men också för att lära sig mer om
            varför människor råkar i den situationen att de behöver psykiatrisk
            vård.
          </note>
          <note>
            Av det här följer att vi också motsätter oss den planerade avvecklingen
            av rättspsykiatriska kliniker och stationer. Vi anser också att
            utskottet i sitt betänkande tydligare borde ha markerat behovet
            av kraftfulla åtgärder för personalutveckling.
          </note>
          <note>
            Liksom när vi tog betänkandet om genteknik på människa tänker
            jag ta upp några reflektioner kring processen fram till att vi
            har fått det betänkande som debatteras i dag. Det har verkligen
            varit en lång vägs färd mot beslut.
          </note>
          <note>
            Redan på 70-talet stod det klart att LSPV borde uppdateras, moderniseras,
            förändras. För 11 år sedan tillsatte dåvarande socialministern
            en parlamentarisk kommitté som skulle göra en översyn av reglerna
            om vård oberoende av samtycke inom socialtjänst- och sjukvårdslagstiftningen.
          </note>
          <note>
            Det var alltså socialberedningen, som kom med ett delbetänkande
            1981, vilket ledde till vissa förändringar i LSPV. Men det var
            uppenbart att det behövdes en kraftfullare renovering av lagen,
            och då fick beredningen nya direktiv om en fullständig revision
            av tvångsvårdslagstiftningen. Betänkandet kom 1984. Sedan tog
            det sju år innan propositionen kom fram. Det tycker jag är en
            uppseendeväckande lång tid. Man borde snabbt ha tagit till vara
            utredningens resultat.
          </note>
          <note>
            Under den här tiden har alltså rättspsykiatrins organisation,
            arbetssätt och dimensionering varit föremål för utredning, omprövning
            och ifrågasättande. Jag tycker att man borde lära av det här.
            När man tillsätter en utredning skall man också ha en plan för
            vad man gör med utredningsresultaten, att man ser till att man
            har resurser för att ta hand om utredningens resultat.
          </note>
          <note>
            Remissbehandling är naturlig, men sedan måste man också använda
            sig av remisserna och komma fram med en proposition inom rimlig
            tid.
          </note>
          <note>
            För sådant beredningsarbete behövs det kompetens i regeringskansliet,
            men det behövs också ett politiskt mod, ett ledarskap, att ta
            ställning när det finns motsättningar. Vi har här haft motsättningar
            mellan den medicinska professionen och socialtjänsten. De motsättningarna
            finns också i dag, men jag tycker att om man utövar ett gott ledarskap,
            om man är en god ledare, skall man också kunna bestämma sig för
            vilket alternativ man skall gå på, om kompromisser inte lyckas,
            och inte långhala, dra i långbänk.
          </note>
          <note>
            Som jag sade tidigare, tror jag att det är det här som bidrar
            till att allmänhetens förtroende för oss politiker sviktar.
          </note>
          <note>
            Civildepartementet ägnar mycken tid åt att försöka effektivisera
            myndigheterna. Jag tycker att en sådan effektiviseringsprocess
            borde initieras och genomföras även i regeringskansliet.
          </note>
          <note>
            Jag har, fru talman, yrkat bifall till en av våra reservationer,
            nr 1, som kan hänföras till mom. 4.
          </note>
          <note>
            Vi står naturligtvis bakom övriga reservationer där folkpartiet
            liberalerna finns med, men jag tänker för tids vinnande inte begära
            votering i de fallen.
          </note>
          <note type="speaker">
            Anf. 3 ROSA ÖSTH (c):
          </note>
          <note>
            Fru talman! Under de senaste årtiondena har det skett en mycket
            stor förändring av den psykiatriska vården i Sverige. Det gäller
            alldeles särskilt under
          </note>
          <note>
            80-talet, då utvecklingen har gått mycket snabbt i fråga om avvecklingen
            av institutionsplatser och en övergång till öppna vårdformer.
            Förändringen har inte minst gällt tvångsvården, som vi nu behandlar,
            där antalet under en viss dag inneliggande patienter kraftigt
            har minskat. För att ta ett exempel kan jag nämna att detta antal
            1967 var 21 000 och 1988
          </note>
          <note>
            2 800. Av dessa 2 800 patienter var 600
          </note>
          <note>
            överlämnade till vård av domstol.
          </note>
          <note>
            Också organisationen har förändrats, liksom innehållet i vården.
            Det har blivit allt vanligare att de psykiatriska vårdenheterna
            är integrerade i övriga sjukvården. En sektorisering pågår, som
            syftar till att ge en klinik ansvar för såväl den slutna som den
            öppna vården inom ett geografiskt område.
          </note>
          <note>
            Det synsätt som numera tillämpas grundar sig på vetskapen att
            det vanligtvis behövs såväl medicinsk som psykologisk och social
            kunskap för att på bästa sätt kunna hjälpa en patient. Det har
            alltså skett en hel del som gör det nödvändigt med en korrigering
            av lagstiftningen på området. Detta har vi vetat länge, och det
            är bl.a. detta som har gett anledning till flera utredningar.
          </note>
          <note>
            När propositionen sent omsider kom var det ändå med blandade
            känslor vi i centern tog emot den.
          </note>
          <note>
            När man gör en så omfattande förändring av lagstiftningen som
            detta ändå är fråga om, är det verkligen viktigt att man utgår
            från ett underlag som är väl underbyggt, som är aktuellt och som
            utvecklingen inte allredan har sprungit ifrån. Här finns det,
            menar vi, anledning att komma med invändningar.
          </note>
          <note>
            Förslaget bygger till stor del på socialberedningens betänkande
            Psykiatrin, tvånget och rättssäkerheten, som lämnades 1984. Beredningens
            arbete byggde i sin tur i viktiga delar på utredningen Psykiskt
            störda lagöverträdare från
          </note>
          <note>
            1977 och socialstyrelsens LPV-förslag från samma år. En svaghet
            hos socialberedningen var att man inte hade möjlighet att samtidigt
            väga in effekterna av den nya hälso- och sjukvårdslagen, som trädde
            i kraft 1983, och förändringarna som infördes i
          </note>
          <note>
            LSPV, dvs. lagen om sluten psykiatrisk vård.
          </note>
          <note>
            Remissinstanserna var inte särskilt nådiga mot betänkandet i
            fråga när det kom, vilket efter vad jag förstår har föranlett
            en hel del bekymmer och tidsspillan på departementen. I stället
            för att företa en ny utredning, som inte skulle behöva vara särskilt
            omfattande i tid men som skulle kunna ge en uppdatering av fakta
            på området -- vilket vi från centern tidigare har föreslagit --
            har man försökt krångla sig fram genom ett par hearings och ett
            antal sammankomster. Utan att vara särskilt pessimistisk befarar
            jag att det kommer att uppstå en hel del behov av förändringar
            på flera punkter.
          </note>
          <note>
            Detta måste man i och för sig acceptera men givetvis bara under
            förutsättning att det inte går ut över patienterna, över deras
            möjligheter till vård och över deras rättssäkerhet. Det är självfallet
            dessa aspekter som skall dominera vårt ställningstagande.
          </note>
          <note>
            I förslaget vill man ta bort sjukdomsbegreppet och jämställdhetsbegreppet
            och ersätta detta med
          </note>
          <note>
            ''allvarlig psykisk störning''. Det här är en svår fråga, det
            vill jag gärna erkänna. Det kan å ena sidan finnas ett intresse
            av att få ett samlingsbegrepp som inrymmer också de tillstånd
            som i dag faller under jämställdhetsbegreppet, men å andra sidan
            ser jag en risk i att i sammanhanget slopa ordet ''sjukdom''.
          </note>
          <note>
            Vi behöver inte gå särskilt långt tillbaka i tiden för att finna
            ett närmast omänskligt sätt att se på psykiskt sjuka personer.
            Tillståndet betraktades då som något skamligt och avskyvärt och
            som något man egentligen inte ville erkänna och i varje fall inte
            kalla sjukdom. Sjukdomsbegreppet som senare kom var mot den bakgrunden
            ett viktigt steg framåt i attitydutvecklingen. Vi får naturligtvis
            inte fatta ett beslut som innebär att vi tar ett steg bakåt.
          </note>
          <note>
            Jag menar att vi måste vara mycket uppmärksamma på detta.
          </note>
          <note>
            Både i propositionen och i utskottets betänkande framhålls att
            det nya begreppet är avsett att vara snävare än ''psykisk sjukdom''.
            Olika bedömare, såväl medicinska som juridiska, gör emellertid
            var för sig helt motsatta tolkningar. Många räds för att effekten
            kan bli att fler kommer att omfattas. Det här är ju en rättssäkerhetsfråga,
            där gränserna inte får vara så flytande, så mångtydbara. Även
            lagrådet har haft synpunkter på detta, och man har pekat på det
            paradoxala i att de specialindikationer som tidigare införts just
            för att begränsa personkretsen nu helt slopas.
          </note>
          <note>
            Vi har från centern föreslagit att det nya begreppet bör förenas
            med indikationer som närmare anger vilka förutsättningar som skall
            gälla för att lagen skall vara tillämplig. Detta berörs i reservation
            nr 2.
          </note>
          <note>
            Jag tänker nu, fru talman, ta upp frågan om domstolsorganisationen.
            Det föreslås alltså att nuvarande organisation med utskrivningsnämnd
            och psykiatrisk nämnd skall upphöra och ersättas med allmän förvaltningsdomstol.
            Jag menar att detta är den mest ingripande förändringen i hela
            propositionen, och det är i samband med denna förändring som man
            tar de största riskerna om man hamnar fel. Det som är tänkt att
            öka den enskildes rättssäkerhet kan nämligen eventuellt få motsatt
            effekt.
          </note>
          <note>
            Man kan inte säga att det finns några särskilt kraftfulla motiv
            för förändringen, utan jag skulle i stället vilja kalla dem utomordentligt
            svaga. Det är snarast fråga om en vilja att inordna denna verksamhet
            i det allmänna domstolsväsendet samt en viss farhåga för att nuvarande
            organisation vid en internationell prövning kanske inte anses
            hålla måttet.
          </note>
          <note>
            Jag vill hävda att den uppfattning som kommer fram i justitieutskottets
            yttrande -- nämligen den rent juridiska -- i alltför hög grad
            har kommit att prägla hela synsättet i propositionen och senare
            också i utskottet. Man har med andra ord gjort själva frihetsberövandet
            till det primära och till det allt övergripande, och man har alltför
            mycket bortsett från att det ju faktiskt handlar om sjuka människor,
            ofta svårt sjuka, som behöver vård men som själva vid tillfället
            saknar den insikten. I många fall handlar det om att rädda liv.
          </note>
          <note>
            För att kunna avgöra om en människa är sjuk eller hur sjuk hon
            är behövs det medicinsk expertis, och det finns inte i domstolarna.
            Sådan finns emellertid i utskrivningsnämnderna och i psykiatriska
            nämnden. Med den sammansättning som nämnderna har och där ordföranden
            skall ha omfattande domarerfarenhet tillgodoses också de juridiska
            anspekterna. Det har också lagrådet påpekat samtidigt som man
            har framhållit fördelarna med att särskilda organ handlägger dessa
            frågor, organ där ledamöterna får särskilt stor erfarenhet av
            frågorna och stor insikt om de förhållanden som bör inverka på
            bedömningen.
          </note>
          <note>
            Jag tänker inte gå in på alla de argument för bibehållande av
            nuvarande instansordning som framhållits på olika sätt och --
            det vill jag betona --
          </note>
          <note>
            av nästan hälften av alla remissinstanser. Det skulle ta alltför
            lång tid. Men en sak är säker: Om man vill byråkratisera och dramatisera
            handläggningen av frågorna, då skall man överföra dem till domstol.
          </note>
          <note>
            Jag har emellertid svårt att inse att det ligger i patienternas
            intresse.
          </note>
          <note>
            Hos utskrivningsnämnderna har exempelvis en nära anhörig till
            patienten rätt att föra patientens talan om inte patienten själv
            kan göra det. Detta kommer inte att gälla för länsrätterna. En
            utskrivningsnämnd får, om det anses ligga i patientens intresse,
            exempelvis ta upp en fråga om utskrivning utan att patienten krävt
            detta eller besluta om utskrivning trots att patienten bara begärt
            permission. Någon sådan möjlighet kommer naturligtvis inte att
            finnas hos länsrätten.
          </note>
          <note>
            Om man ser till de rent praktiska möjligheterna för länsrätterna
            att hinna handlägga dessa ärenden inom acceptabel tid måste man
            inse svårigheterna.
          </note>
          <note>
            Man har nämligen inte på långa vägar räknat med den ärendemängd
            som all sannolikhet talar för och inte heller tillnärmelsevis
            de kostnader som kommer att bli aktuella.
          </note>
          <note>
            Bland de remissinstanser som motsätter sig förslaget om ny instansordning
            finns förutom utskrivningsnämnderna flera allmänna domstolar,
            socialstyrelsen, läkarorganisationerna, JO och hälso- och sjukvårdens
            ansvarsnämnd. Så gott som alla som har insikt i de medicinska
            aspekterna, vilket alltså är det primära för patienterna, har
            gått emot förslaget.
          </note>
          <note>
            Fru talman! Jag yrkar bifall till reservation nr 11.
          </note>
          <note>
            Om det yrkandet skulle falla i omröstningen har centern ett andrahandsyrkande,
            som tas upp i reservation nr 12 och som gäller psykiatrisk kompetens
            i länsrätten.
          </note>
          <note>
            Om det i fortsättningen blir länsrätterna som skall handlägga
            frågorna om psykiatrisk tvångsvård är det enligt vår mening ett
            absolut villkor att en psykiatrisk expert ingår i rätten. Här
            går propositionen åter emot lagrådets mycket bestämt uttalade
            mening i frågan. Inom parentes sagt finner jag det mycket märkligt
            att man i ett sådant här ärende på punkt efter punkt går emot
            lagrådets bestämda uppfattning. Jag måste säga att det är något
            våghalsigt.
          </note>
          <note>
            Lagrådet skriver i sitt yttrande följande: ''Om inte patientens
            ställning i processen skall bli svagare än enligt nuvarande ordning,
            är det ofrånkomligt att länsrätten förstärks med en erfaren psykiater
            som ledamot av rätten''. Men vad säger statsrådet? Jo, det sägs
            att frihetsberövande till följd av allvarlig psykisk störning
            inte på ett så grundläggande sätt skiljer sig från andra administrativa
            frihetsberövanden att man bör ha en särskild sammansättning i
            domstolen. Jag hade svårt att inte bli upprörd när jag läste detta.
            Återigen negligerar man förekomsten av sjukdom i sammanhanget,
            vilket gör att de här fallen högst väsentligt skiljer sig från
            andra s.k. administrativa frihetsberövanden.
          </note>
          <note>
            Jag yrkar bifall också till reservation nr 12.
          </note>
          <note>
            När det sedan gäller innehållet i vården, eftervård, stödjande
            social verksamhet, osv. vill jag mildra tonen. Jag är glad över
            att vi i utskottet har kunnat föra en konstruktiv diskussion omkring
            de här frågorna, så att vi har kunnat enas omkring det allra mesta
            och att det också görs ett antal tillkännagivanden till regeringen.
          </note>
          <note>
            Vi har i stort sett varit överens om att det inte är så enkelt
            att bara avveckla psykiatriska slutenvårdsplatser och utgå från
            att patienterna mår mycket bättre bara de får vistas ute i samhället.
          </note>
          <note>
            En förutsättning är nämligen att det finns sociala kringresurser,
            att det finns en bra öppenvårdsverksamhet och goda eftervårdshem,
            bra samverkan mellan kommuner och landsting, osv. Allt det här
            är ju också en förutsättning för att propositionens intentioner,
            dvs. att färre skall vårdas i sluten vård, skall kunna förverkligas.
          </note>
          <note>
            Vi har tagit upp de här frågorna i flera centermotioner, och
            vi har också tagit upp behoven av differentierad vård inom psykiatrin.
            Det finns annars en risk för att denna möjlighet delvis går förlorad
            i samband med sektoriseringen. Vi har dessutom tagit upp behoven
            av personalutvecklande insatser. Vi har som sagt ägnat mycket
            tid åt de här frågorna i utskottet. Jag tror att de diskussioner
            och utfrågningar som vi har haft borgar för att vi inte kommer
            att släppa intresset utan vi kommer att följa utvecklingen noggrant.
          </note>
          <note>
            Jag tycker också att det är bra att möjligheten att utfärda vårdintyg
            utvidgas i förhållande till propositionen och att det nu föreslås
            innefatta inte bara särskilt utsedd överordnad landstingskommunal
            läkare utan också andra läkare i allmän tjänst. Jag tror att det
            är nödvändigt för att detta skall kunna fungera smidigt och patienternas
            rättssäkerhet skall bibehållas.
          </note>
          <note>
            Jag vill också något beröra frågan om försöksutskrivning där
            vi från centern har en motivreservation med anledning av en motion
            av
          </note>
          <note>
            Hans Göran Franck. Vi har varit mycket tveksamma till att avveckla
            försöksutskrivningsinstrumentet. Den argumentering som utskottet
            anför i det här sammanhanget har vi inte kunnat ställa oss bakom.
          </note>
          <note>
            Det råder inget tvivel om att för ett begränsat antal patienter
            är försöksutskrivning, med villkor att uppehålla viss kontakt
            med sjukhuset, en förutsättning för att de skall kunna vistas
            ute i samhället och föra ett tämligen normalt liv.
          </note>
          <note>
            Eftersom de om kontakten bryts med sjukhuset ofta direkt upphör
            med medicinering eller förfaller till alkoholbruk, vilket för
            deras del kan vara den utlösande faktorn till skov, är alternativet
            längre vårdtider inom slutenvården. För dessa patienter är alltså
            försöksutskrivningsinstrumentet inte ett ytterligare tvångsmoment
            utan en möjlighet till ökad frihet. I vår reservation säger vi
            att det finns anledning att med största uppmärksamhet följa den
            här frågan.
          </note>
          <note>
            Jag är givetvis också glad för det tillkännagivande som föreslås
            beträffande läkares underrättelseskyldighet till närstående när
            en patient som uppfattas som farlig för vederbörande lämnar sjukhuset.
            Jag har klart för mig att det i läkarinstruktionen ingår en viss
            underrättelseplikt.
          </note>
          <note>
            Genom riksdagens uttalande i denna fråga bör det framgå att plikten
            bör framstå tydligare så att den kan fungera bättre än den gör
            i dag.
          </note>
          <note>
            Fru talman! När det gäller den rättspsykiatriska undersökningsverksamheten
            kan jag instämma i vad de båda föregående talarna har sagt.
          </note>
          <note>
            Jag nöjer mig nu med att yrka bifall till reservationerna nr
            11 och 12.
          </note>
          <note type="speaker">
            Anf. 4 GUDRUN SCHYMAN (v):
          </note>
          <note>
            Fru talman! Jag kommer delvis också att instämma med föregående
            talare. Jag skall dock börja med en fråga där jag inte instämmer.
            Det finns inte så många föregående talare, men en talare i början
            tog upp det här. Det gäller frågan om konvertering. Jag är ensam
            om en reservation i denna fråga.
          </note>
          <note>
            Anledningen är naturligtvis att det här är en kvarleva inom den
            psykiatriska vården som hämmar den positiva utveckling som vi
            alla säger oss vilja ha, nämligen att vi skall sträva efter en
            förebyggande och öppen verksamhet och att människor så tidigt
            som möjligt söker den vård som de är i behov av. Möjligheten till
            konvertering --
          </note>
          <note>
            även om den är begränsad genom de skrivningar som har gjorts
            -- står fortfarande inte i överensstämmelse med grundläggande
            krav på demokrati och rättssäkerhet, som bör vara rättesnöret
            för oss. Det undergräver förtroendet för den psykiatriska vården
            och kan leda till att människor som är i behov av vård inte söker
            sig till vård, av den enkla anledningen att de inte är säkra på
            att komma ifrån den av egen vilja.
          </note>
          <note>
            Jag är övertygad om att utvecklingen kommer att visa att denna
            paragraf och dessa möjligheter bör tas bort. Vad ni som nu säger
            att det är oundgängligen nödvändigt att ha den kvar skall säga
            då vet jag inte, men det blir intressant att höra.
          </note>
          <note>
            Jag yrkar bifall till reservation nr 6. Jag är inte ensam om
            detta. Nästa talare, Anita Stenberg, kommer att instämma i detta.
          </note>
          <note>
            Hanteringen av frågan om rättspsykiatrin är uppseendeväckande
            på många sätt. Det har flera talare varit inne på. Det har tagit
            lång tid, det har förhalats, utretts och stötts och blötts. Såvitt
            jag förstår har det bl.a. varit diskussion om huvudmannaskapet
            och om det skall överföras till landstingen eller inte sedan år
            1971 då
          </note>
          <note>
            Bexeliuskommittén tillsattes. Olika arbetsgrupper har funnits
            och utredningar har gjorts.
          </note>
          <note>
            Socialstyrelsens översynsutredning lade fram sitt förslag 1977.
            En annan arbetsgrupp inom socialstyrelsen presenterade sitt arbete
            1981.
          </note>
          <note>
            Socialberedningen tog upp frågan 1984. 1985 gav regeringen statens
            förhandlingsnämnd i uppdrag att förhandla med landstingen. Efter
            att det hade misslyckats fick socialdepartementet 1989 uppdrag
            att inleda nya förhandlingar. Allt detta tycker jag tyder på att
            man har hållit på och förhandlat med en part som över huvud taget
            inte har varit intresserad av att åta sig det här.
          </note>
          <note>
            Det är därför litet märkligt att man kommer fram till ett förslag
            om att verksamheten skall överföras till landstingen. Även om
            man gör det successivt och även om man inte säger det rakt ut
            nu utan säger att det skall kunna ske genom att man träffar avtal
            osv., är det här olika steg på vägen för att verksamheten så småningom
            skall självdö och övergå till landstingens övriga verksamhet.
          </note>
          <note>
            Det här har medfört stor oro och många protester.
          </note>
          <note>
            Vi har fått brev till socialutskottet ifrån läkare som arbetar
            inom rättspsykiatrin. Det har också varit många protester, mycket
            oro och svåra arbetsförhållanden för all personal inom den här
            verksamheten. Fackföreningarna som arbetar med att ta till vara
            den här personalens intressen har naturligtvis också studerat
            den här frågan. Jag tycker att de har sammanfattat sin kritik
            på ett mycket bra sätt. De är kritiska på sex punkter.
          </note>
          <note>
            För det första är undersökningskapaciteten på de kvarvarande
            klinikerna inte tillräcklig. Eftersom man har lagt ned stora delar
            av mentalsjukhusen återfinns människor med psykiska problem i
            ökad utsträckning ute i samhället.
          </note>
          <note>
            Undersökningsbehovet kommer således att öka.
          </note>
          <note>
            För det andra anser man att undersökningar som företas av landstingen
            och av läkare med privatpraktik -- vilket man tänker föreslå genom
            avtalen -- inte blir billigare. I de första anbuden ligger kostnaden
            på jämförbar nivå med nuvarande kostnader. När den statliga rättspsykiatrin
            skärs ned ökar behovet av de andra undersökarna som då fritt kan
            höja priserna.
          </note>
          <note>
            För det tredje säger man att landstingen inte prioriterar rättspsykiatrin
            särskilt högt. Det har också allt detta tragglande med att försöka
            få fram en lösning visat. Man säger att det forsknings- och utvecklingsarbete
            som i dag pågår på klinikerna kanske kan komma att försvinna.
          </note>
          <note>
            För det fjärde betraktas annan rättsvårdande verksamhet som en
            statlig angelägenhet, t.ex.
          </note>
          <note>
            kriminalvård, rättsmedicin och rättskemi. Därför bör även denna
            verksamhet räknas dit.
          </note>
          <note>
            För det femte anser man att det är resursslöseri att göra sig
            av med de två nuvarande klinikerna, som det finns förslag om att
            lägga ner. Det finns kunskap och kompetens som har byggts upp
            under lång tid.
          </note>
          <note>
            Även om antalet rättspsykiatriska undersökningar skulle minska
            kan verksamheten fyllas med andra uppgifter.
          </note>
          <note>
            Man säger för det sjätte att rättssäkerheten försämras. De fyra
            statliga klinikerna har efter många års ständiga diskussioner
            utvecklat gemensamma värderingar rörande psykiska sjukdomar. När
            nu också andra undersökare gör utredningar ökar risken för subjektiva
            bedömningar, och resultatet av undersökningen kan bli beroende
            av vem som utför den. Jag är medveten om att talare före mig har
            pekat på olika delar av dessa argument. Jag tycker att det här
            var en bra samlad bedömning av den mycket berättigade kritiken
            som finns.
          </note>
          <note>
            Vi har tagit upp denna kritik i reservationerna nr 17
          </note>
          <note>
            och 19, där vi motsätter oss en nedläggning av de kliniker som
            finns. Dessa båda reservationer vill jag yrka bifall till.
          </note>
          <note>
            Jag stödjer naturligtvis samtliga reservationer som vänsterpartiet
            står bakom, men jag yrkar bifall endast till reservationerna nr
            6, 17 och 19.
          </note>
          <note>
            Barbro Westerholm sade att detta har varit en ''lång vägs färd
            mot'', men jag tror inte att hon avslutade meningen. Man skulle
            kunna travestera lång dags färd mot natt, och det är möjligt att
            det här har varit en lång vägs färd mot ett beslut som nog är
            ganska dåligt. Jag vet dock inte om man skall säga att det är
            rena natten. Det här ger dock inget förtroende för politiker,
            och det är en fråga som vi diskuterar mycket i dag. Ett 20-årigt
            harvande med en fråga som man sedan lägger fram med ett så bristfälligt
            underlag, vilket flera har varit inne på, där man stöder sig på
            uppgifter som är tio år gamla och man inte har genomfört ett riktigt
            remissförfarande osv., skapar inte särskilt mycket förtroende.
            När detta
          </note>
          <note>
            20-åriga harvande dessutom leder fram till ett beslut som inte
            stämmer överens med de intressen man säger sig vilja tala för,
            tycker jag att kapitalet för förtroende är ganska väl uttömt.
            Det är tråkigt för de politiska partier som står kvar vid det
            här beslutet.
          </note>
          <note type="speaker">
            Anf. 5 PER STENMARCK (m) replik:
          </note>
          <note>
            Fru talman! Gudrun Schyman inledde med att tala om möjligheter
            till konvertering, som hon i utskottet har velat avstyrka. Jag
            nämnde detta redan i mitt inledningsanförande och talade om vilka
            förutsättningar vi anser vara nödvändiga för att konvertering
            skall få förekomma även i framtiden. Jag är medveten om att det
            finns negativa konsekvenser med detta. Vi skulle nog alla vilja
            plocka bort det. Jag tror dock inte att det är möjligt att göra
            det.
          </note>
          <note>
            En av de förutsättningar vi nämnde är att konvertering skall
            tillämpas mycket restriktivt, möjligen mycket restriktivare än
            vad som hittills har skett. Det skall tillämpas i enlighet med
            gällande lag. Om man studerar lagtexten finner man att § 3 i lagen
            klart relaterar vad som gäller och vilka kriterier som skall vara
            uppfyllda för att man över huvud taget skall få använda sig av
            tvångsvård.
          </note>
          <note>
            I § 11 regleras möjligheten till konvertering, som är en direkt
            hänvisning till § 3. Om man motsätter sig konvertering undantar
            man denna enda grupp från möjligheten till tvångsvård. Det tror
            jag trots allt inte skulle vara särskilt lyckat. Ytterligare ett
            krav som vi har nämnt och som vi också har fått igenom är att
            denna möjlighet skall utvärderas senast två år efter det att lagen
            har trätt i kraft. Då får vi väl se om det finns anledning att
            göra nödvändiga ändringar i den.
          </note>
          <note type="speaker">
            Anf. 6 GUDRUN SCHYMAN (v) replik:
          </note>
          <note>
            Fru talman! Till Per Stenmarck skulle jag bara mycket kortfattat
            vilja säga att om man vill ha en restriktiv tillämpning tror jag
            inte att man kan komma närmare detta än om man helt utesluter
            möjligheten att tillämpa detta genom att ta bort det.
          </note>
          <note type="speaker">
            Anf. 7 ANITA STENBERG (mp):
          </note>
          <note>
            Fru talman! Miljöpartiet anser att propositionens förslag till
            lag om psykiatrisk tvångsvård till stora delar är godtagbart.
            Vi menar dock att det finns anledning att ta ytterligare några
            steg för att stärka patienternas ställning. Målet måste vara att
            tvång inte skall behövas inom den psykiatriska vården.
          </note>
          <note>
            Miljöpartiet vill ta bort möjligheten för chefsöverläkaren att
            besluta om tvångsvård av en patient som har tagits in för frivillig
            vård, dvs.
          </note>
          <note>
            konvertering. Vi vill också minska tiden inom vilken domstolsprövning
            måste ske till två veckor.
          </note>
          <note>
            Vi vill förbjuda vissa vårdformer inom tvångsvården.
          </note>
          <note>
            Vi finner det riktigt att rättspsykiatriska undersökningar skall
            kunna bli utförda dels inom hälso- och sjukvården, dels vid särskilda
            statliga undersökningsenheter. Det åvilar sjukvårdshuvudmännen
            att ge hälso- och sjukvård även till dem som vårdas enligt lagen
            om rättspsykiatrisk vård. Det är faktiskt en skyldighet.
          </note>
          <note>
            Enligt förslaget skall staten även i fortsättningen ha huvudmannaansvaret
            för den rättspsykiatriska undersökningsverksamheten.
          </note>
          <note>
            Sjukvårdshuvudmännen har dock möjlighet att efter avtal med staten
            driva undersökningsverksamheten på entreprenad. Det är viktigt
            att undersökningarna utförs med tanke på de rättssäkerhetskrav
            som måste ställas, dvs.
          </note>
          <note>
            undersökningarna skall fylla det syfte som anges i lagstiftningen,
            de skall utföras av personal som har tillräcklig kompetens och
            de skall utföras inom lagstadgad tidsram. Tidigare har de långa
            väntetiderna för rättspsykiatriska undersökningar utgjort ett
            problem. Det kan vi inte längre acceptera. Jag vet dock inte längre
            hur stort problemet är. När man talar med rättspsykiatriker säger
            de att problemet är löst. Tidigare har det dock varit fråga om
            anhopningar av undersökningsfall och brist på läkare. Därför har
            det varit så svårt att lösa dessa problem.
          </note>
          <note>
            Det har vidare varit svårt att bereda färdigundersökta vårdplats
            på landstingens psykiatriska kliniker. Vi har därför fått ett
            köproblem när det gäller undersökningsenheterna från två håll.
            Dessa problem har varit akuta sedan mitten av 1970-talet, och
            dessa gamla problem måste helt enkelt komma till en lösning, utan
            försening av ytterligare utredningar.
          </note>
          <note>
            Nu öppnar sig en möjlighet att få en samordning av både rättspsykiatrisk
            undersökning och rättspsykiatrisk vård. En sådan ordning kan faktiskt
            medföra fördelar om man är villig att samarbeta. Sjukvårdshuvudmännen
            får anledning att organisera verksamheten på ett effektivt sätt,
            och dessutom tillgodoses behovet av psykiatrisk vård hos lagöverträdare
            i större utsträckning än vad som är fallet nu. Det statliga huvudmannaskapet
            behålls, och risken för att den rättspsykiatriska undersökningsverksamheten
            skall prioriteras lågt inom hälso- och sjukvården kan motverkas.
          </note>
          <note>
            Rättspsykiatriska undersökningar utgör en medicinsk verksamhet
            som -- liksom t.ex.
          </note>
          <note>
            barnpsykologiska undersökningar i vårdnadstvister -- har som
            mål att ge domstolen ett bedömningsunderlag. Därför saknar det
            egentligen betydelse ur rättssäkerhetssynpunkt om undersökningsläkaren
            är anställd av staten eller av sjukvårdshuvudmannen.
          </note>
          <note>
            Vår syn på decentralisering av vården medför att vi stöder propositionen
            i den här delen. Jag medger att detta är ett svårt val, men vi
            anser att vi har gjort rätt val. Tiden får väl utvisa vad som
            är riktigt.
          </note>
          <note>
            Jag avser nu att tala litet om kvotering. Miljöpartiet har tidigare
            hävdat att konverteringsmöjligheten inte står i överensstämmelse
            med grundläggande krav på demokrati och rättssäkerhet i samhället.
            En frivilligt sökt vård skall inte kunna övergå i tvångsomhändertagande.
            Det kan inte vara förenligt med de riktlinjer som bör gälla för
            den psykiatriska vården.
          </note>
          <note>
            Socialberedningen var inne på samma tankegångar och föreslog
            att den som har tagits in på sjukhus för psykiatrisk vård i frivilliga
            former inte skall kunna hållas kvar mot sin vilja, även om han
            kan anses vara i behov av fortsatt vård på sjukhus.
          </note>
          <note>
            Det är enligt vår mening avgörande för förtroendet för den psykiatriska
            verksamheten att den som har sökt vård på eget initiativ inte
            sedan skall kunna hållas kvar mot sin vilja. Det underströk också
            patientorganisationerna i sina remissvar.
          </note>
          <note>
            Konverteringsmöjligheten infördes genom lagändring så sent som
            år 1983. 25 % av de 10 000
          </note>
          <note>
            fall av tvångsvård som förekommer varje år är konverteringsfall.
            Men användningen av denna lag skiljer sig mycket åt mellan olika
            sjukvårdsregioner. Man gör helt enkelt olika bedömningar av fallen
            i olika delar av landet.
          </note>
          <note>
            Det bör påpekas att enligt den s.k. Hawaiideklaration som antogs
            1977 av World Psychiatric
          </note>
          <note>
            Association bör varje patient ha rätt att avbryta en frivillig
            behandling som han eller hon deltar i.
          </note>
          <note>
            Syftet med tvångsvården enligt förslaget till lag om psykiatrisk
            tvångsvård är att den som vårdas skall bli i stånd att frivilligt
            medverka till erforderlig vård och ta emot det stöd som han behöver.
            Det står i paragraf 2.
          </note>
          <note>
            Tvångsvården vill uppnå ett stadium där patienten av fri vilja
            deltar i vården. Därmed skall det tvångsmässiga i vården upphöra.
            I detta ligger den yttersta gränsen för tvångsvårdens tillämpning.
            Om någon frivilligt söker vård föreligger redan därigenom en tydlig
            indikation på patientens viljeinriktning. Patienten vill frivilligt
            medverka till erforderlig vård och ta emot det stöd han behöver.
          </note>
          <note>
            Han befinner sig alltså redan vid den punkt där tvångsvården
            skall upphöra. Konsekvensen av detta resonemang blir att enligt
            förslaget skall den som frivilligt sökt vård tvångsvårdas för
            att frivilligt kunna medverka till erforderlig vård och ta emot
            det stöd som han behöver.
          </note>
          <note>
            Konverteringsmöjligheten motverkar sålunda egentligen syftet
            med lagen.
          </note>
          <note>
            I propositionen medges att de principiella invändningarna mot
            konvertering måste tillerkännas ökad betydelse. Regeringen är
            emellertid inte beredd att gå så långt som att föreslå ett avskaffande
            av konverteringsmöjligheten.
          </note>
          <note>
            Miljöpartiet de grönas uppfattning står fast, konverteringsmöjligheten
            bör avskaffas.
          </note>
          <note>
            Bestämmelserna om övergång från frivillig vård till tvångsvård
            i regeringens förslag till lag om psykiatrisk tvångsvård bör därför
            inte antas. I lagen bör i stället föras in ett förbud mot konvertering
            av det slag som socialberedningen föreslagit.
          </note>
          <note>
            Jag vill tala litet om ansökningstiden.
          </note>
          <note>
            I propositionen föreslås att patienten kan tvångsinskrivas för
            en tid av högst fyra veckor. För tvångsvård utöver den tiden krävs
            beslut av domstol.
          </note>
          <note>
            Socialberedningen föreslog en inledande vårdperiod om högst åtta
            dagar. Några patientorganisationer ansåg att domstolsprövning
            av rättssäkerhetsskäl bör ske inom en vecka efter intagningsbeslutet.
            Bland läkare och vårdpersonal varierade uppfattningar om när prövningen
            bör äga rum, från ''i anslutning till intagningen'' till ''tre
            veckor'' efter intagningen.
          </note>
          <note>
            I propositionen har man stannat för fyra veckor, mest av hänsyn
            till länsrätternas arbetsbelastning och måltillströmning. Det
            är ett argument som inte hör hit.
          </note>
          <note>
            Av rättssäkerhetsskäl bör tiden för vårdperioden sättas kortare
            än vad som föreslagits i propositionen. En vårdperiod om två veckor
            förefaller rimlig. Detta innebär att förslaget i 7 §
          </note>
          <note>
            bör ändras till två veckor.
          </note>
          <note>
            Slutligen vill jag tala om tvångsmedicinering och annan behandling
            mot patientens vilja.
          </note>
          <note>
            Socialberedningen föreslog att tvångsmedicinering och annan behandling
            mot patientens vilja inte får tillgripas om det inte föreligger
            en allvarlig fara för patientens liv och hälsa. Regeringen har
            haft vissa invändningar mot förslaget av principiell natur.
          </note>
          <note>
            Socialberedningen föreslog att sådana behandlingar som kan ge
            bestående biverkningar skall förbjudas eller begränsas. Likaså
            skall behandlingar som av patienten kan upplevas som särskilt
            påfrestande eller integritetskränkande inte få ges mot patientens
            vilja. Det kan vara behandling med t.ex. elchock och neuroleptika
            vid tvångsvård.
          </note>
          <note>
            Därför tycker vi att detta inte skall få förekomma.
          </note>
          <note>
            Beredningen menade att etiska och moraliska värderingar oftast
            är oförenliga med behandling som kan ge obotliga skador hos patienten,
            speciellt om patienten tvångsvårdas.
          </note>
          <note>
            Biverkningarna med neuroleptikabehandlingen är väl kända. Miljöpartiet
            har i många motioner sagt att vi tycker att patienten skall ha
            rätt till en drogfri vård. Patienter som önskar det skall också
            kunna få den. Vi önskar att man i mycket högre grad använder sig
            av psykiatri och psykoterapi, och vi har framlagt förslag att
            regeringen utreder frågan om när rätt till drogfri vård skulle
            kunna införas.
          </note>
          <note>
            Neuroleptikaanvändningen i sig är tveksam och målet måste få
            vara en drogfri vård. De skäl som anförts för depåneuroleptika
            under tvångsvård håller inte, och därför bör metoden inte komma
            till användning i fortsättningen.
          </note>
          <note>
            Vi föreslår att lagen förses med ett förbud mot psykokirurgi
            och annan behandling av irreversibel natur vid tvångsvård, och
            vi vill ha förbud mot användning av neuroleptika i depåform i
            alla fall.
          </note>
          <note>
            Fru talman! Jag yrkar bifall till reservationerna 5, 6
          </note>
          <note>
            och 7.
          </note>
          <note type="speaker">
            Anf. 8 ROSA ÖSTH (c) replik:
          </note>
          <note>
            Fru talman! Jag kan inte underlåta att något kommentera konverteringsfrågan.
          </note>
          <note>
            Jag kan instämma med det som sagts att det är stötande när man
            ser ytligt på denna fråga. Söker man sig frivilligt till sjukvård
            bör man givetvis kunna lita på att det som man utsätts för också
            är frivilligt. Men det är nödvändigt att något se till orsakssammanhangen
            i detta fall.
          </note>
          <note>
            Man pekar på att antalet konverteringar under senare tid har
            ökat kraftigt. Detta hänger till stor del samman med att man i
            dag är mindre benägen att vårda psykiskt sjuka människor inom
            slutenvården. Man vill i stället ge dem chansen att vårdas i öppen
            verksamhet. Följden blir att när patienterna skrivs in är de betydligt
            sjukare än vad motsvarande patienter var för ett antal år sedan.
          </note>
          <note>
            Det är många gånger fråga om att de snabbt försämras, att patienten
            tappar sjukdomsinsikten, kontrollen över sina handlingar, och
            där konverteringsinstrumentet blir ett skydd mot patienten själv.
          </note>
          <note>
            Det som ses som negativt när det gäller utvecklingen av konverteringen
            är till en del en följd av den allmänna utveckling inom psykiatrin
            som vi alla framhåller som positiv.
          </note>
          <note type="speaker">
            Anf. 9 PER STENMARCK (m) replik:
          </note>
          <note>
            Fru talman! Bara ytterligare några ord om konverteringen. Även
            för dessa människor finns inskrivet i lagen en rättssäkerhet.
            Det framgår av
          </note>
          <note>
            12 § i denna lag att senast inom fyra dagar från dagen för beslutet
            skall chefsöverläkaren ansöka hos länsrätten om medgivande till
            att tvångsvården fortsätter. Detta är inskrivet just för att skydda
            denna kategori hårt ansatta människor.
          </note>
          <note>
            Sedan några ord, fru talman, angående huvudmannaskapet för den
            rättspsykiatriska undersökningen. Jag tycker det är synnerligen
            anmärkningsvärt att miljöpartiet är berett att acceptera en samordning
            mellan den psykiatriska vården och den rättspsykiatriska undersökningsverksamheten.
          </note>
          <note>
            Utskottets majoritet, som ju Anita Stenberg i detta fall tillhör,
            anser att det finns ''verksamhetsmässigt och resursmässiga fördelar
            med en sådan samordning''. I själva verket har väl också Anita
          </note>
          <note>
            Stenberg blivit uppmärksammad på konsekvensen av att stödja detta
            beslut. Det finns nämligen ett antal risker med en sådan samordning.
            Det är risker för minskade satsningar på rättspsykiatrin, som
            i sin tur innebär risker för att forskningen kommer att eftersättas,
            att rättssäkerheten kommer att eftersättas, därför att bedömningarna
            runt om i landet inte blir enhetliga. Risken är därmed uppenbar
            att kvaliteten också försämras.
          </note>
          <note>
            Ingen kan i dag med säkerhet säga att det verkligen kommer att
            bli så, men risken är utomordentligt stor när man blandar samman
            olika typer av discipliner som de facto inte hör samman.
          </note>
          <note>
            Låt mig få fråga: Är det detta Anita Stenberg tänker medverka
            till?
          </note>
          <note type="speaker">
            Anf. 10 BARBRO WESTERHOLM (fp)
          </note>
          <note>
            replik:
          </note>
          <note>
            Fru talman! Vi är väl alla överens om att konvertering skall
            tillgripas endast i undantagsfall.
          </note>
          <note>
            Men i undantagsfallen är det faktiskt nödvändigt av omsorg om
            patienten och dess anhöriga. Jag tycker att vi här i tillkännagivandet
            har gjort mycket klart hur detta skall följas upp. Det blir också
            en offentlig insyn i hur detta instrument används, för att garantera
            att inte konverteringen tillgrips i onödan.
          </note>
          <note>
            Sedan till läkemedelsbehandlingen. I frivillig vård har patienten
            alltid möjlighet att neka. Man måste ge sitt medgivande eller
            själv ta ställning till behandlingen.
          </note>
          <note>
            När det gäller tvångsvård är det väldigt viktigt att man får
            adekvat vård, så att tvånget kan hävas. Då kan medicinering vara
            en sådan insats, eller elchock, för att patienten skall komma
            ur sitt psykiska tillstånd, så att man kan fortsätta med frivilligvården.
          </note>
          <note>
            Socialstyrelsen skall följa detta noga och gör det också. Man
            ger ut allmänna råd bl.a. om användningen av neuroleptika. Jag
            vet få områden som man följer så noga som just användningen av
            psykofarmaka och sådana behandlingsmetoder.
          </note>
          <note>
            Jag tycker Anita Stenberg borde kunna lugnas med detta. Men hon
            har kanske en negativ inställning över huvud taget till att hjälpa
            patienterna medikamentellt här.
          </note>
          <note type="speaker">
            Anf. 11 ANITA STENBERG (mp) replik:
          </note>
          <note>
            Fru talman! Nu blir jag nog tvungen att replikera.
          </note>
          <note>
            Till Rosa Östh: Om den psykiatriska vården blivit så dålig att
            patienterna är mycket sämre än tidigare vid det tillfälle de nu
            kan tas om hand, då tycker jag att man skall ändra på vårdens
            innehåll i stället för att ägna sig åt konvertering. Det är väl
            ändå inte meningen att patienterna skall komma under behandling
            först när de är mycket dåliga. Det kan aldrig vara rätt. Då har
            vi släppt ut för många patienter alltför tidigt.
          </note>
          <note>
            När det gäller upplysning om rättspsykiatrin har jag under den
            senaste veckan, sedan vi fattade beslutet i socialutskottet, verkligen
            fått information från rättspsykiaterna. De har inte legat på latsidan!
          </note>
          <note>
            Därför har jag nog fått väl så mycket information som jag kan
            önska om vad de tycker.
          </note>
          <note>
            Men kan Per Stenmarck tala om för mig varför en person om vilken
            man skall ta reda på om den är psykiskt sjuk eller inte, och som
            har begått ett brott, inte kan få sin diagnos ställd av en allmänpsykiater?
          </note>
          <note>
            Varför kan man inte bedöma om en patient är psykiskt sjuk eller
            inte utan att vara rättspsykiater?
          </note>
          <note>
            Det finns massor med patienter om vilka man bestämmer om de är
            psykiskt sjuka eller inte oberoende av om de har begått ett brott.
            Varför är det inte möjligt att utföra sådana undersökningar i
            landstingsregi?
          </note>
          <note>
            Till Barbro Westerholm: Jag missunnar verkligen inte patienterna
            att få vård. Men jag tycker inte att användningen av neuroleptika,
            som det har utvecklat sig, är bra.
          </note>
          <note>
            Jag inser att det finns fall där man har blivit beroende av neuroleptika
            och där det kanske från början inte ens var nödvändigt att använda
            dem, men där man i dag måste ha dem.
          </note>
          <note>
            Jag skulle önska att neuroleptikabehandlingen minimeras, och
            att patienter som absolut vägrar neuroleptika inte skall vara
            tvungna att få dem.
          </note>
          <note>
            Finns det ingenting annat än neuroleptika? Vad gjorde vi före
            neuroleptikans tid?
          </note>
          <note type="speaker">
            Anf. 12 ROSA ÖSTH (c) replik:
          </note>
          <note>
            Fru talman! Jag blir en smula häpen när Anita
          </note>
          <note>
            Stenberg tydligen menar att den psykiatriska vården är dålig
            därför att den nu i större utsträckning än tidigare sker i öppen
            verksamhet.
          </note>
          <note>
            Jag trodde vi var överens om att detta var ett steg i rätt riktning.
          </note>
          <note>
            När patienten i fråga söker vård avgör hon själv.
          </note>
          <note>
            Psykiskt sjuka människor kanske inte inser förrän det är litet
            för sent att man bör söka sig till vård.
          </note>
          <note>
            Vi har varit överens i utskottet att det finns begränsade möjligheter
            för öppenvårdsverksamheten. Det är bl.a. detta som gett anledning
            till ett antal tillkännagivanden från utskottets sida. Vi understryker
            hur viktigt det är med alla de resurser som behövs för att man
            skall kunna göra den nödvändiga verksamheten bra för patienterna.
          </note>
          <note type="speaker">
            Anf. 13 PER STENMARCK (m) replik:
          </note>
          <note>
            Fru talman! Om man lägger ned rättspsykiatriska kliniker är risken
            alldeles uppenbar att man raserar mycket av det kunnande som finns.
            Man blandar ihop olika discipliner på ett utomordenligt olyckligt
            sätt och man eftersätter forskningen.
          </note>
          <note>
            Anledningen till att jag påpekar detta just nu är att ett ändrat
            ställningstagande för miljöpartiet skulle kunna ändra majoritetsförhållandena.
          </note>
          <note>
            Anita Stenberg säger att tiden får utvisa vilket som är riktigt.
            Ja, det är sant, men möjligheten blir faktiskt bättre om miljöpartiet
            och Anita Stenberg väljer att följa motionen 17. Det skulle ge
            oss några års rådrum för att nå en långsiktig lösning på detta
            problem.
          </note>
          <note type="speaker">
            Anf. 14 BARBRO WESTERHOLM (fp)
          </note>
          <note>
            replik:
          </note>
          <note>
            Fru talman! Neuroleptika tillhör inte gruppen beroendeframkallande
            medel.
          </note>
          <note>
            Naturligtvis skall man så långt möjligt minimera läkemedelsbehandling.
            Men man får i det enskilda fallet hela tiden göra en nytta-risk-bedömning.
          </note>
          <note>
            Vad gjorde vi tiden före neuroleptika? Jo, många av dessa patienter
            blev kroniker och blev kvar på mentalsjukhusen. Det är fantastiskt
            vad som hände när vi fick neuroleptika i mitten av 1950-talet.
            De gjorde det möjligt att i öppen vård behandla människor med
            framför allt schizofreni. Det är en helt fantastisk förändring
            som skett inom psykiatrin just därför att vi fått effektivare
            läkemedel som gör det möjligt för människor att leva ett normalt
            liv.
          </note>
          <note>
            Den möjligheten får vi inte förmena människor, men vi måste använda
            medlen på ett adekvat sätt.
          </note>
          <note>
            Det försöker vi föra ut till läkarkåren så bra som möjligt. Sedan
            kan det komma enskilda fall där resultatet inte blivit lyckat
            eller där det hänt fel.
          </note>
          <note>
            Det beklagar säkert alla i läkarkåren som har drabbats av detta.
          </note>
          <note type="speaker">
            Anf. 15 ANITA STENBERG (mp) replik:
          </note>
          <note>
            Fru talman! Missuppfattade jag Rosa Öst när hon sade att patienterna
            ofta är sjukare när de kommer in i dag än de var tidigare? Det
            var en av anledningarna till att det finns fler konverteringar
            i dag -- det var ju motiveringen. Jag tycker inte det är en bra
            vård när det utvecklar sig åt det hållet.
          </note>
          <note>
            Till Barbro Westerholm: Vad vi i miljöpartiet vill är att man
            försöker att undvika att patienterna blir beroende av en vård
            som neuroleptika. Det kan inte vara okänt för Barbro Westerholm
            att många patienter inte mår bra av neuroleptika, och att det
            tydligen är mycket lätt att överdosera. Det finns många patienter
            inom patientorganisationerna som klagar mycket över neuroleptikabehandlingen.
            Det finns också de som tycker de har fastnat i neuroleptikafällan
            och inte kommer ur den.
          </note>
          <note>
            Förste vice talmannen anmälde att Barbro
          </note>
          <note>
            Westerholm och Rosa Öst anhållit att till protokollet få antecknat
            att de inte ägde rätt till ytterligare repliker.
          </note>
          <note type="speaker">
            Anf. 16 JAN ANDERSSON (s):
          </note>
          <note>
            Fru talman! Sedan 1960-talet, då den nuvarande särskilda lagstiftningen
            om psykiatrisk vård utan samtycke kom till och huvudmannaskapet
            för den psykiatriska vården fördes över från staten till landstingen
            har stora förändringar skett.
          </note>
          <note>
            Kunskaperna om möjligheterna att förebygga, bota och lindra psykiska
            sjukdomar har förbättrats.
          </note>
          <note>
            Resurserna inom den psykiatriska vården har byggts ut och kompetensen
            har höjts.
          </note>
          <note>
            En integration med övrig hälso- och sjukvård har skett och samarbetet
            med kommunernas socialtjänst har förstärkts.
          </note>
          <note>
            En förskjutning mot insatser i öppnare former har skett.
          </note>
          <note>
            Inslaget av tvångsåtgärder har väsentligt reducerats och patientens
            ställning och medinflytande har stärkts i en fortgående demokratiseringsprocess
            där inte minst klientorganisationerna spelat en viktig roll.
          </note>
          <note>
            Dessa genomgripande förändringar ligger till grund för den förändring
            av den psykiatriska tvångsvården som nu föreslås. En viktig utgångspunkt
            för en ny lagstiftning är att den ska utgöra ett komplement till
            den grundläggande regleringen i hälso- och sjukvårdslagen, som
            är tillämplig på all psykiatrisk vård. Enligt denna lag skall
            hälso- och sjukvården vara ett fritt, öppet och demokratiskt system
            med trygghet och rättssäkerhet. Huvudprincipen är att den enskilde
            själv avgör om han vill anlita hälso- och sjukvården eller inte.
            Alla skall ges vård på lika villkor.
          </note>
          <note>
            Insatserna skall bestämmas utifrån behoven och inte med hänsyn
            till var man bor eller vilka ekonomiska förutsättningar man har.
            För att undvika mer genomgripande åtgärder är förebyggande och
            tidigt insatta vårdåtgärder av största betydelse.
          </note>
          <note>
            Den psykiatriska tvångsvården har minskat kraftigt i omfattning
            under 1980-talet. I slutet av 1970-talet omfattades mer än var
            tredje inneliggande patient inom psykiatrin av tvångsvårdslagstiftningen.
            1983
          </note>
          <note>
            hade andelen tvångsintagna sjunkit till var femte patient. Vid
            den senaste patientinventeringen hösten 1988 hade en ytterligare
            minskning skett så att var sjätte patient var tvångsintagen.
          </note>
          <note>
            Denna utveckling är positiv. Den psykiatriska vården skall i
            första hand inriktas på att motivera patienterna att frivilligt
            medverka till stöd och behandling. Dock kan vi inte slopa varje
            möjlighet till psykiatrisk tvångsvård. Det skulle innebära att
            vi avsade oss möjligheten att hjälpa människor i svårt utsatta
            situationer. Det skulle strida mot grundläggande humanitet och
            medmänsklighet.
          </note>
          <note>
            Samtidigt måste en sådan vård utformas så att riskerna för den
            personliga integriteten minimeras.
          </note>
          <note>
            Tvångsvårdstiderna skall vara så korta som möjligt och aktivt
            användas för att ge den behandling och det stöd som behövs för
            att vården skall kunna övergå i frivilliga former.
          </note>
          <note>
            LSPV har varit i kraft i drygt två decennier. Ett flertal utredningar
            har föreslagit förändringar av lagen. Bexeliuskommittén lade ett
            reformförslag för psykiskt störda lagöverträdare 1977. Samma år
            slutförde en arbetsgrupp inom socialstyrelsen en översyn av LSPV,
            varvid ett förslag till ny lagstiftning presenterades. I sitt
            betänkande
          </note>
          <note>
            ''Psykiatrin, tvånget och rättssäkerheten'' 1984
          </note>
          <note>
            gjorde socialberedningen en omfattande genomgång av den psykiatriska
            tvångsvården med utgångspunkten att lagstiftningen måste bygga
            på de principer och idéer som präglar den psykiatriska vården
            i dag. Beredningen föreslog att nuvarande lag skulle ersättas
            av tre nya lagar. En lag som tar sikte på behovet av akut, kortvarig
            vård vid allvarliga psykiska störningar, en lag som gäller behovet
            av adekvata vårdformer för psykiskt störda lagöverträdare samt
            en tredje lag som gäller skyddsregler för vissa patienter med
            nedsatt mental förmåga.
          </note>
          <note>
            Det föreliggande lagförslaget bygger i allt väsentligt på de
            principer som kom till uttryck i socialberedningens förslag. En
            del förändringar finns dock. Regeringen har t.ex. valt att inte
            lägga fram någon skyddslag för senildementa och regeringen har
            inte följt beredningens förslag om att tvång uteslutande skall
            få användas vid akut behov av vård.
          </note>
          <note>
            Fru talman! Så till själva lagförslaget, socialutskottets betänkande
            och de reservationer som finns med anledning av detta betänkande.
          </note>
          <note>
            Ett stort antal motioner från allmänna motionstiden och med anledning
            av propositionen rör psykiatrins utveckling i stort. De handlar
            om adekvata boendeformer för människor med psykiska problem, om
            behovet av öppna och halvöppna vårdformer, om behovet av en bättre
            samverkan mellan olika myndigheter, inte minst mellan psykiatrin
            och socialtjänsten, om behovet av differentiering och specialisering
            inom den sektoriserade psykiatrin, om behovet av psykoterapeutiska
            resurser samt om behovet av fortbildning.
          </note>
          <note>
            Utskottet konstaterar att utvecklingen inom den psykiatriska
            vården har gett betydande välfärdsvinster i form av en bättre
            vård och en högre livskvalitet för människor med psykiska problem.
            Samtidigt finns fortfarande betydande brister kvar. Den öppna
            vården måste byggas ut för att behovet av tvångsvård ytterligare
            skall kunna minska. Innehållet i den slutna vården behöver utvecklas,
            och samarbetet mellan myndigheterna förbättras. Många av de här
            problemen behandlas för närvarande av den av regeringen tillsatta
            psykiatriutredningen, men flera av frågeställningarna är sådana
            att de redan nu bör kunna beaktas av regeringen. Detta vill utskottet
            ge regeringen till känna.
          </note>
          <note>
            En reservation handlar om en lag om skydd för dementa. Reservanterna
            menar att regeringen bör intensifiera ansträngningarna att utarbeta
            en sådan lag. Regeringen anser för sin del att det förslag som
            socialberedningen lagt fram inte kan ligga till grund för en ny
            lagstiftning. Det har visat sig att det är ett problemområde som
            är rättsligt svårbemästrat.
          </note>
          <note>
            Inte minst är det problem att avgränsa den personkrets som skulle
            omfattas av en sådan lag.
          </note>
          <note>
            Utskottet delar regeringens bedömning men vill samtidigt peka
            på den omfattande förändring som för närvarande sker inom demensvården.
            Nya gruppboende för senildementa startas, dagvården byggs ut,
            arbetet på ålderdomshemmen och inom den öppna hemtjänsten förändras.
            Dessa förändringar och tekniska förändringar, t.ex. när det gäller
            trygghetslarm, minskar behovet av skyddsåtgärder av den natur
            som reservanterna eftersträvar.
          </note>
          <note>
            Vi ser med andra ord positivt på det utvecklingsabete som pågår,
            och vi tror att skyddet för de dementa kan lösas inom ramen för
            detta arbete. Om det skulle visa sig att så inte är fallet, får
            behovet av lagreglering på nytt övervägas.
          </note>
          <note>
            Begreppet psykisk sjukdom och därmed jämställd psykisk abnormitet
            ersätts av samlingsbegreppet allvarlig psykisk störning -- detta
            för att anpassa begreppsbildningen till ett modernt synsätt, som
            är grundat på ökade kunskaper om orsakerna till uppkomsten av
            psykisk ohälsa. Det nya begreppet framhäver inte bara den rent
            medicinska sidan av den psykiatriska vården, som det gamla begreppet
            gjorde, utan framhäver även psykologiska och sociala faktorer,
            vilka ofta samspelar och förstärker varandra.
          </note>
          <note>
            Begreppet allvarlig psykisk störning är avsett att vara ett snävare
            begrepp än det nuvarande begreppet psykisk sjukdom i LSPV. Vilka
            psykiska tillstånd som skall kunna föranleda tvångsvård kan inte
            på ett uttömmande sätt anges i lagtexten.
          </note>
          <note>
            Enligt propositionen bör socialberedningens redovisning av sådana
            pyskiska tillstånd som kan föranleda tvångsvård tjäna som vägledning.
          </note>
          <note>
            Dessutom är det viktigt att socialstyrelsen noga följer tillämpningen
            av den nya lagstiftningen i sin tillsynsverksamhet, och att socialstyrelsen
            kommer med ytterligare vägledning om behov uppstår.
          </note>
          <note>
            I en reservation förordas att begreppet allvarlig psykisk störning
            skall förenas med specialindikationer, som skall ange förutsättningarna
            för lagens tillämplighet. Det anser inte utskottet. De villkor
            som skall gälla för tvångsvård, dvs. förutom att patienten lider
            av en allvarlig psykisk störning, att patienten har ett oundgängligt
            behov av psykiatrisk vård som inte kan tillgodoses på annat sätt
            än att patienten är intagen på en sjukvårdsinrättning och att
            patienten motsätter sig denna vård är fullt tillräckliga.
          </note>
          <note>
            Omgivningsskyddet tas upp i en annan reservation.
          </note>
          <note>
            Reservanterna vill att behovet av skydd skall få en mer självständig
            ställning och hänvisar bl.a. till lagrådets yttrande.
          </note>
          <note>
            I propositionen har regeringen tagit hänsyn till lagrådets yttrande
            genom att, vid bedömningen av om patienten har ett oundgängligt
            behov av psykiatrisk vård, det skall beaktas om patienten på grund
            av psykiska tillstånd är farlig för annans personliga säkerhet
            eller fysiska eller psykiska hälsa. Denna farlighetsbedömning
            har sin utgångspunkt i den enskildes vårdbehov, vilket utskottet
            finner naturligt. Detta innebär inte att omgivningsskyddet tillmäts
            ringa eller väsentlig indirekt betydelse. Det går att förena grundsynen
            att tvångsingripande görs utifrån patientens behov med vederbörlig
            hänsyn till patientens närstående och omgivning i övrigt.
          </note>
          <note>
            Regeringen föreslår i propositionen en begränsning av vilka läkare
            som skall få fatta beslut om att en patient skall tas om hand
            för undersökning. Sådana beslut skall enligt förslaget endast
            få fattas av läkare som enligt beslut av landstingskommun har
            befogenhet därtill. Anledningen är att ett beslut om undersökning
            av en person mot dennes vilja är ett allvarligt intrång i den
            enskildes integritet.
          </note>
          <note>
            Utskottet delar denna principiella inställning och avvisar därför
            kraven på att privatpraktiserande läkare skall kunna fatta dylika
            beslut. Däremot anser utskottet att det skall vara möjligt för
            t.ex. en läkare på en kommunal alkoholmottagning att fatta sådana
            beslut liksom för läkare i primärvård under kommunalt huvudmannaskap.
            Därför föreslår utskottet en förändrad lydelse av 4 §.
          </note>
          <note>
            Frågan om möjlighet till konvertering från frivillig vård till
            tvångsvård skall finnas kvar eller inte har under många år varit
            omtvistad. Socialberedningen föreslog att möjligheten skulle tas
            bort, men en majoritet av remissinstanserna är negativa till socialberedningens
            förslag. Mot möjligheten till konvertering kan anföras att den
            kan användas som påtryckningsmedel och att gränsen mellan frivilligvård
            och tvångsvård blir oklar.
          </note>
          <note>
            Huvudargumentet för en konverteringsmöjlighet är att man undviker
            en osmidig hantering i de fall där patienten vill lämna sjukhuset
            men det står klart att fortsatt sjukhusvård är oundgängligen nödvändig.
          </note>
          <note>
            I regeringens förslag begränsas möjligheten till konvertering
            till att gälla bara i de fall då patienten till följd av sin psykiska
            störning kan befaras att allvarligt skada sig själv eller någon
            annan. Till detta kommer att en rättslig prövning bör ske i nära
            anslutning till konverteringsbeslutet. Utskottet ställer sig bakom
            detta förslag men vill samtidigt ge regeringen till känna att
            en utvärdering av hur de nya bestämmelserna tillämpas görs och
            redovisas för riksdagen inom två år efter det att den nya lagstiftningen
            trätt i kraft.
          </note>
          <note>
            När det gäller vilken behandling som skall ges i skilda sammanhang,
            anser utskottet att detta inte närmare kan regleras i lag. Utgångspunkten
            skall vara att behandlingsåtgärderna står i överensstämmelse med
            vetenskap och beprövade erfarenhet, att samråd skall ske med patienten
            om hans tillstånd inte gör det omöjligt och att behandlingsåtgärderna
            anpassas till vad som krävs för att uppnå det angivna syftet med
            tvångsvården, nämligen att se till att den som är i oundgängligt
            behov av psykiatrisk vård och motsätter sig den blir i stånd att
            frivilligt medverka till fortsatt stöd och fortsatta behandlingsåtgärder.
          </note>
          <note>
            I lagförslaget sägs att frågorna om psykiatrisk tvångsvård i
            fortsättningen skall prövas av domstol och att denna prövning
            bör ske i allmän förvaltningsdomstol. Hittills har prövningen
            gjorts i utskrivningsnämnderna. Föredragande framhåller dock att
            utskrivningsnämnderna fullgjort sina grannlaga uppgifter på ett
            sätt som tjänar all respekt.
          </note>
          <note>
            Frågan om nämndernas verksamhet kommer emellertid i ett nytt
            läge när man nu bygger ut den rättsliga prövningen i mål om psykiatrisk
            tvångsvård.
          </note>
          <note>
            Föredraganden, liksom justitieutskottet i sitt yttrande, framhåller
            risken för att prövningen inte nämnd i visst fall inte skulle
            uppfylla kraven i 1950
          </note>
          <note>
            års Europakonvention angående skydd för de mänskliga rättigheterna
            och de grundläggande friheterna. Socialutskottet delar denna uppfattning.
            Det saknas anledning att i onödan ha ett regelsystem som i något
            hänseende ens kan tangera de yttre gränserna för det tillåtna
            enligt konventionen. Detta problem skulle i och för sig kunna
            lösas genom att den nuvarande nämndorganisationen byggdes ut och
            förfarandereglerna ändrades. Men en sådan lösning skulle stå i
            konflikt med önskemålet att i så stor utsträckning som möjligt
            undvika specialdomstolar. Länsrätterna, som i dag handlägger ärenden
            enligt LVU och LVM, bör vara väl skickade att också pröva ärenden
            rörande psykiatrisk tvångsvård.
          </note>
          <note>
            Det råder enighet om att länsrätterna i sin bedömning skall ha
            tillgång till psykiatrisk kompetens om sådant behövs. Frågan är
            emellertid om personer med denna kompetens skall ingå i rätten
            eller om till rätten fastknutna sakkunniga skall kunna bistå rätten
            vid yttrande och även kunna höras vid muntlig förhandling.
          </note>
          <note>
            Föredragande har fastnat för den senare lösningen och får medhåll
            av justitieutskottet. Socialutskottet gör samma bedömning. Den
            psykiatriska kompetens som rätten behöver ha tillgång till bör
            tillföras rätten genom förordnande av sådana sakkunniga. Väl att
            nämna är att rätten många gånger kan behöva tillgång även till
            annan kompetens, t.ex. social kompetens. Det är rimligt att rätten
            vid dessa tillfällen vid förhandlingar inhämtar uppgifter från
            personer med denna kompetens.
          </note>
          <note>
            Herr talman! Jag vill göra några kommentarer till lagförslaget
            om psykiatrisk tvångsvård för lagöverträdare. Socialutskottet
            finner det tillfredsställande att den bristande överensstämmelse
            som nu finns mellan den straffrättsliga regleringen och den administrativa
            vårdlagstiftningen enligt lagförslaget nu undanröjs.
          </note>
          <note>
            Begreppet allvarlig psykisk störning föreslås bli det begrepp
            som ligger till grund för såväl den allmänna regleringen som psykiatrisk
            tvångsvård för lagöverträdare.
          </note>
          <note>
            I lagförslaget tas möjligheten till försöksutskrivning bort.
            Den nuvarande modellen är knappast förenlig med det stränga rekvisitet
            för tvångsvård som gäller i den nu föreslagna lagen. I stället
            bör en smidig övergång från tvångsvård till frivillig vård kunna
            tillgodoses genom att permissionsregleringen byggs ut, så att
            patienter i vissa fall kan få tillstånd att tillbringa resterande
            tid av tvångsvårdsperioden utanför vårdinrättningen.
          </note>
          <note>
            Utskottet gör ett tillkännagivande till regeringen.
          </note>
          <note>
            Det gäller möjligheten att snabbt underrätta målsägande om patient
            som genomgår rättspsykiatrisk vård med särskild utskrivningsprövning
            och som har avvikit från sjukvårdsinrättningen. I dag sker sådan
            underrättelse genom polismyndigheten. I likhet med vad justitieutskottet
            sagt anser socialutskottet att det finns anledning att överväga
            en skyldighet för chefsöverläkaren att i vissa fall underrätta
            målsäganden i samband med rymning. Sådana överväganden bör lämpligen
            ske i samband med en översyn av sekretesslagen.
          </note>
          <note>
            Utskottet gör också ett tillkännagivande och en ändring i lagen
            om psykiatrisk tvångsvård i frågor som är gemensamma för lagen
            om psykiatrisk tvångsvård och lagen om rättspsykiatrisk vård.
          </note>
          <note>
            Utskottet anser att ett litet antal platser av den typ som finns
            vid den fasta paviljongen i Västervik kan komma att behövas också
            i framtiden. Det kan finnas skäl att begränsa vården med särskilda
            krav på slutenhet till en enda enhet, en riksenhet. Detta ger
            utskottet regeringen till känna.
          </note>
          <note>
            Utskottet föreslår att 15 § lagen om psykiatrisk tvångsvård kompletteras
            med ett andra stycke enligt vilket regeringen kan bestämma att
            vård får ges även på andra institutioner än sådana som har landstinget
            som huvudman. Dispens bör dock få ges bara då synnerliga skäl
            föreligger. Möjligheten bör dock inte få föreligga i fråga om
            patienter som genomgår rättspsykiatrisk vård.
          </note>
          <note>
            Herr talman! Vi har också att behandla ytterligare ett förslag
            som har beröring med den psykiatriska tvångsvården och den rättspsykiatriska
            vården, nämligen förslaget om rättspsykiatriska undersökningar.
          </note>
          <note>
            Det rättspsykiatriska undersökningsväsendet har under lång tid
            kännetecknats av problem. Framför allt har problemen gällt långa
            väntetider för genomförande av undersökningarna. Patienter som
            har varit färdigutredda har i vissa fall varit kvar länge på klinikerna
            på grund av att mottagande allmänpsykiatriska kliniker inte har
            kunnat bereda plats. Kvaliteten på undersökningarna har varit
            ojämn och inte alltid lika på olika kliniker. I
          </note>
          <note>
            jämförelse med vad som gäller för personalen inom den allmänpsykiatriska
            verksamheten har personalen inom den rättspsykiatriska verksamheten
            fått bara litet fortbildning. Det har varit svårt att rekrytera
            specialkompetenta läkare till verksamheten. Konstitutionsutskottet,
            justitieutskottet och socialutskottet har liksom JO
          </note>
          <note>
            gång efter annan funnit anledning att påtala de rådande missförhållandena
            inom den rättspsykiatriska undersökningsverksamheten.
          </note>
          <note>
            Verksamheten har varit föremål för ett antal utredningar. Dessa
            har gällt såväl huvudmannaskapet som verksamhetens innehåll.
          </note>
          <note>
            Därför är det tillfredsställande att regeringen nu har lagt fram
            ett sedan länge efterlyst förslag, som syftar till att komma till
            rätta med de hittillsvarande problemen. Följaktligen är det ologiskt
            att nu avstå från att fatta beslut för att i stället ytterligare
            utreda frågan, vilket föreslås i en reservation från folkpartiet.
          </note>
          <note>
            Huvudmannaansvaret för den rättspsykiatriska undersökningsverksamheten
            har utretts vid flera tillfällen. Det har funnits förslag om att
            landstingen skall överta verksamheten, men också förslag om att
            denna skall kvarstå under statligt huvudmannaskap. Gemensamt för
            så gott som alla som har behandlat frågan är emellertid att man
            förordar ett närmande till den rättspsykiatriska vården. Denna
            inställning har också präglat socialutskottets tidigare yttranden.
            Därför är det förvånande att en stor grupp reservanter inte bara
            vill ha ett fortsatt statligt huvudmannaansvar, den uppfattningen
            delas av alla i socialutskottet, utan dessutom att undersökningarna
            bara skall få utföras av staten. Således avvisar reservanterna
            både de befintliga och de i propositionen föreslagna avtalen med
            sjukvårdshuvudmännen. Man vill i stället, efter all kritik som
            man har framfört, behålla exakt samma organisation som i dag.
            Skälet sägs vara att en samordning med den allmänpsykiatriska
            vården innebär flera nackdelar i rättssäkerhetsavseende, eftersom
            den läkare som gör undersökningen också kan komma att bli ansvarig
            för vården av patienten och eftersom landstingen kan komma att
            påverkas av utredningarnas resultat.
          </note>
          <note>
            De som har att göra den rättspsykiatriska undersökningen har
            att göra en rent medicinsk bedömning. Rättssäkerhetsaspekterna
            är inte alls nya. De har prövats vid flera undersökningar.
          </note>
          <note>
            Frågan kom också upp vid justitieutskottets utfrågning i april
            1990. I dessa sammanhang har det framkommit att någon fara för
            rättssäkerheten inte föreligger, och detsamma hävdar regeringen.
          </note>
          <note>
            Utskottet delar denna uppfattning. Däremot kan man med fog hävda
            att de problem som nuvarande organisation har varit och är behäftad
            med i vissa fall är en fara för rättssäkerheten.
          </note>
          <note>
            Utskottet vill dock kraftigt understryka att någon avveckling
            av statliga resurser inte får ske utan att det finns fullt tillfredsställande
            garantier för att rättspsykiatriska undersökningar kan ske inom
            de tidsfrister som lagen anger. Vidare förutsätter utskottet att
            regeringen i sitt ställningstagande till frågan om nedläggning
            av psykiatrisk klinik eller station väger in de följder en nedläggning
            får för personalen vid den berörda kliniken eller stationen. Detta
            ger utskottet regeringen till känna.
          </note>
          <note>
            Slutligen: I en reservation avvisar vänsterpartiet möjligheten
            att med ett s.k. § 7-intyg döma någon till rättspsykiatrisk vård
            utan utskrivningsprövning.
          </note>
          <note>
            Den s.k. § 7-undersökningen som skall bedöma en persons behov
            av rättspsykiatrisk vård skall enligt förslaget vara mer utförlig
            än tidigare undersökningar. Endast läkare som är behöriga att
            avge utlåtande över rättspsykiatrisk undersökning skall vara behörig
            att företa en § 7-undersökning.
          </note>
          <note>
            Den föreslagna ordningen för att utröna behovet av rättspsykiatrisk
            vård motsvarar väl den ordning som gäller enligt lagen om psykiatrisk
            tvångsvård.
          </note>
          <note>
            Herr talman! Med det anförda vill jag yrka bifall till hemställan
            i socialutskottets betänkande om psykiatrisk tvångsvård, m.m.,
            och avslag på samtliga reservationer.
          </note>
          <note type="speaker">
            Anf. 17 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Problemet med rättspsykiatrin är ju inte att det
            har varit ett statligt huvudmannaskap utan regeringens styvmoderliga
            behandling av rättspsykiatrin. Man har lekt katt och råtta med
            den. Det har dragits in resurser och det har skapats en osäkerhet
            i arbetssituationen. Detta har också varit en av orsakerna till
            köerna när det gäller rättspsykiatrin.
          </note>
          <note>
            Som jag sade i mitt inledande anförande har vi kommit fram till
            att det rättssäkraste systemet, naturligtvis med en kvalitetsmässigt
            bra rättspsykiatri, är det som vi föreslår i reservationen, dvs.
            statligt huvudmannaskap.
          </note>
          <note>
            Sedan till frågan om dementa och lagstiftningen.
          </note>
          <note>
            Socialberedningens förslag var kanske inte bra.
          </note>
          <note>
            Men sedan har ju regeringen haft sju år på sig och borde därför
            rimligen ha kunnat arbeta fram ett bättre alternativ. Jag tycker
            att man kryper undan sitt ansvar när man säger att det byggs upp
            på ett annat sätt och att det hela nog kan organiseras annorlunda.
            Det kvarstår ett behov. Det rör sig kanske inte om så många. Precis
            som inom rättspsykiatrin gäller tvånget få, men det är mycket
            viktigt att det regleras i lag hur frihetsberövandet skall ske.
            Jag tycker att man försätter personalen i en mycket svår situation,
            då personalen saknar lagstöd för hur frihetsberövandet skall genomföras.
          </note>
          <note type="speaker">
            Anf. 18 PER STENMARCK (m) replik:
          </note>
          <note>
            Herr talman! Jag tycker att det var positivt att Jan
          </note>
          <note>
            Andersson påpekade de förändringar som har gjorts under utskottsarbetet.
            En hel del har tillförts.
          </note>
          <note>
            Det finns också några områden där vi borde ha kunnat gå längre
            och där socialdemokraterna skulle ha kunnat medverka i en positiv
            process. Det gäller bl.a. det första initiativet för att så småningom
            få en lag till skydd för dementa. Vidare gäller det en mera rättssäker
            behandling beträffande domstolshanteringen. Framför allt borde
            vi ha kunnat komma längre när det gäller det s.k.
          </note>
          <note>
            omgivningsskyddet. Vid en sådan här lagstiftning måste man också
            tänka på ett skydd för de närstående, ett s.k. omgivningsskydd.
            Det finns många exempel på fall där personer med allvarliga psykiska
            störningar har utgjort en omedelbar fara för familjemedlemmar
            och andra närstående. Det är just detta som kräver en klarare
            lagstiftning än den som regeringen har föreslagit och som utskottets
            majoritet har ställt sig bakom. Enligt lagrådet bör utgångspunkten
            vara att skyddet för närstående och omgivning skall ges en mera
            självständig betydelse vid prövning av tvångsvård, men en sådan
            förändring motsätter sig socialdemokraterna. Låt mig fråga Jan
            Andersson:
          </note>
          <note>
            På vilket sätt anser ni att man skall skydda de i detta fall
            svårt utsatta människorna? Lagrådet har ju tidigare gjort bedömningen
            att den lagstiftning som regeringen har föreslagit inte räcker
            till, och regeringen har inte fullt ut tillgodosett lagrådets
            krav.
          </note>
          <note type="speaker">
            Anf. 19 GUDRUN SCHYMAN (v) replik:
          </note>
          <note>
            Herr talman! Jag upplever att det finns en övertro på att brister
            i verksamheten, det må vara nästan vad som helst, skall lösas
            med omorganisation och med förändring av huvudmannaskap. Detta
            gör man liksom rakt över hela linjen, utan att se till verksamhetens
            innehåll och vilka konsekvenser det får. Jag tycker att vi i socialutskottet
            kan dra en nyttig lärdom av vad det innebar för vården av de svårt
            störda ungdomarna när man gick ifrån ett statligt huvudmannaskap
            till att låta landstinget och i sista hand kommunerna ta ansvaret
            för denna. Det är också en sådan här liten, exklusiv verksamhet.
          </note>
          <note>
            Vi har i socialutskottet kunnat konstatera att det inte gick
            bra. Verksamheten lämpar sig inte för denna organisation. Innehållet
            i denna verksamhet måste byggas upp på annat sätt.
          </note>
          <note>
            Det är precis samma sak med rättspsykiatrin. Det är en liten,
            exklusiv verksamhet, men oerhört viktig. Då kanske det inte lämpar
            sig att lägga ut den på primärvården eller något annat.
          </note>
          <note>
            Kunskapen, kompetensen, forskningen och just exklusiviteten,
            som behövs för att man skall kunna möta dessa problem på ett särskilt
            sätt, går förlorade. I stället bör man se efter hur man skall
            kunna utveckla den verksamhet som finns och hur man skall kunna
            organisera den på ett bra sätt. Vi säger inte nej till den här
            omorganisationen på grund av någon ryggmärgsreaktion, att vi alltid
            måste göra det. Det finns faktiskt ett innehåll i verksamheten.
            Det är innehållet som är det viktiga, inte de organisatoriska
            kringåtgärderna.
          </note>
          <note>
            Jan Andersson säger att det finns fördelar och nackdelar med
            konvertering. Nackdelarna är naturligtvis att det blir en oklar
            gräns mellan frivillighet och tvång. Det var just det jag sade,
            att man sätter människors integritet ur spel. Det finns ett väl
            känt register av nackdelar med detta.
          </note>
          <note>
            Fördelen skulle enligt Jan Andersson vara att man kommer ifrån
            ett osmidigt förfarande. Då får jag i tankarna att de som tycker
            att detta är ett osmidigt förfarande framför allt är de olika
            grupper som har att arbeta med detta, det är inte att sätta klienten
            i centrum. Det är inte att sätta den människa i centrum som har
            sökt sig till den psykiatriska vården för att hon eller han anser
            sig behöva den, utan det är de andra intressena, myndighetsintressena
            och tjänsteutövningsintressena, som får komma i förgrunden. Jag
            förmodar att det också var de remissinstanserna som var negativa
            när socialberedningen föreslog att konverteringen skulle tas bort.
            Man har tagit bort den utomlands.
          </note>
          <note>
            Det finns flera länder där denna möjlighet inte existerar. Man
            har faktiskt inte några katastrofala resultat alls att meddela.
          </note>
          <note type="speaker">
            Anf. 20 ROSA ÖSTH (c) replik:
          </note>
          <note>
            Herr talman! Jan Andersson försvarar överförandet av dessa beslut
            till länsrätterna med hänvisning till Europakonventionen. Jag
            vill påstå att det inte är något särskilt väl underbyggt argument.
            Jag vill belysa detta genom att hänvisa till det som står i nuvarande
            lagstiftning, LSPV 30 §.
          </note>
          <note>
            Där stadgas att patienten skall vara närvarande vid sammanträde
            med utskrivningsnämnd, om inte särskilda skäl föranleder annat.
            Ärende som handläggs i patientens frånvaro får inte avgöras utan
            att nämndens ledamöter före avgörandet skaffat sig personlig kännedom
            om patienten.
          </note>
          <note>
            I det lagförslag som vi behandlar nu står det i 36 §
          </note>
          <note>
            att länsrätten skall hålla muntlig förhandling, om det inte är
            uppenbart obehövligt. Enligt 37 § står ytterligare att: Patienten
            skall vara närvarande vid förhandlingen, om det är möjligt med
            hänsyn till hans psykiska tillstånd. Det är alltså en smula förmätet
            att påstå att det nu föreliggande lagförslaget står bättre i överensstämmelse
            med konventionen än det nu tillämpliga gör.
          </note>
          <note>
            Lagrådet har mycket bestämt sagt att psykiatrisk expertis måste
            finnas i länsrätterna. Bakgrunden till det är att det hittills
            har ansetts vara av rent fundamental betydelse att det i överprövningen
            av en läkares beslut om tvångsvård måste göras en sammanvägning
            av juridiska, medicinska och sociala bedömningar. Har man inte
            en läkarledamot är risken stor för att prövningen kommer att domineras
            av en formalistisk juridisk bedömning. Nu säger utskottet, och
            även propositionen tidigare, att om det behövs skall man kunna
            inkalla expertis. Men vem skall veta när behovet föreligger, när
            man inte har någon medicinsk expert i länsrätten som kan göra
            den bedömningen?
          </note>
          <note type="speaker">
            Anf. 21 JAN ANDERSSON (s) replik:
          </note>
          <note>
            Herr talman! Gudrun Schyman tar upp rättspsykiatrin och säger
            att så fort man ser ett problem vill man göra en organisationsförändring.
          </note>
          <note>
            Jag skulle vilja säga att så fort vänsterpartiet ser ett problem
            vill man tillskjuta mer resurser och lösa problemet på det sättet.
          </note>
          <note>
            Det intressanta är att se efter vilka problem den nuvarande organisationen
            har varit behäftad med och på vilket sätt det har gynnat den enskildes
            rättssäkerhet. Man har haft svårt att rekrytera specialkompetenta
            läkare. I vilken mån har det gynnat den enskildes rättssäkerhet?
            I vilken mån har det gynnat den enskildes rättssäkerhet att de
            personer som jobbar inom den rättspsykiatriska verksamheten har
            fått mindre fortbildning än de som jobbar inom den psykiatriska
            vården? Det har faktiskt uppstått proppar. Personer vars fall
            har varit färdigutredda har inte beretts vård därför att en annan
            huvudman har haft hand om vården. De här problemen skulle kunna
            lösas genom ett närmande mellan den rättspsykiatriska undersökningsverksamheten
            och den allmänpsykiatriska vården. De rent juridiska aspekterna
            och rättssäkerhetsaspekterna kommer att behandlas i vanlig ordning.
            Där är huvudmannaskapet fortfarande statligt.
          </note>
          <note>
            Vi har en lagreglering som gäller dementa, Barbro
          </note>
          <note>
            Westerholm. Jag förutsätter att den följs. Jag skulle i stället
            vilja säga detsamma som socialstyrelsen och boverket har gjort
            i sin rapport, för detta är ett problem i verksamheten, det erkännes.
            Man förordar att socialstyrelsen skall tillsätta en utredning
            för att se hur man skall kunna förena behovet av skydd med etiska
            aspekter inom ramen för gällande lagar. Det tycker jag är en mycket
            mer framkomlig väg som vi bör pröva i första hand, innan vi ger
            oss på en lag av den typ som socialberedningen föreslår.
          </note>
          <note>
            Vad gäller omgivningsskyddet, Per Stenmarck, tog faktiskt regeringen
            hänsyn till lagrådets uppfattning. Men man behåller lagens principer
            intakta, nämligen att det är den enskildes vårdbehov som är grundläggande.
            Man menar, och det menar jag också, att man inom ramen för detta
            kan tillgodose omgivningsskyddet.
          </note>
          <note>
            Konverteringen är en fråga om avvägning, Gudrun
          </note>
          <note>
            Schyman. I många politiska sammanhang måste man göra avvägningar
            mellan rent principiella synpunkter och praktiska arrangemang.
            Här minskar vi konverteringsmöjligheterna. 80 % av de möjligheter
            som har funnits tas bort. 20 %
          </note>
          <note>
            bibehålls. Dessutom skall en rättslig prövning göras i nära anslutning
            -- jag tror det är fyra dagar -- vilket gör att den enskildes
            rättssäkerhet inte ställs åt sidan.
          </note>
          <note>
            Det allvarliga i domstolsprövningens nuvarande organisation menar
            jag är -- -- --. Jag får återkomma till detta i nästa replik.
          </note>
          <note type="speaker">
            Anf. 22 GUDRUN SCHYMAN (v) replik:
          </note>
          <note>
            Herr talman! Det är riktigt, Jan Andersson, att konverteringen
            är en fråga om avvägningar. Vi är överens om det. Jag menar att
            den avvägning som man gör i dag inte är i människans intresse.
            Den är inte i patientens eller klientens intresse. Det är fråga
            om vems intresse som är starkast när man gör den här avvägningen.
            Jag tycker att den här avvägningen är fel, för den sätter fel
            intressen i centrum. Detta är vi inte överens om, det är bara
            att konstatera.
          </note>
          <note>
            Det är inte så, att så fort vi ser problem rusar vi från vänsterpartiet
            fram och säger: Mer pengar. Jag kan räkna upp en rad områden där
            vi tycker att man skall göra precis tvärtom inom den offentliga
            eller statsfinansierade sektorn. Jag tänker på JAS-planet som
            innebär väldigt många problem. Vi säger:
          </note>
          <note>
            Avveckla! Jag tänker på militären som har en alldeles för stor
            struktur. Vi säger: Minska, avveckla och genomför strukturomvandlingar!
            Jag tänker på kärnkraften, som har olösliga problem.
          </note>
          <note>
            Vi säger: Avveckla, detta går inte att hålla på med!
          </note>
          <note>
            Så det påståendet var inte sant.
          </note>
          <note>
            Men inom det socialpolitiska området i stort möter vi ett ökat
            antal problem som inte kan lösas med mindre resurser. Vi har sjukvården,
            hela socialtjänstområdet, hela det ökande behovet av förebyggande
            insatser osv. Där kan man inte bara säga att vi inte kan möta
            problemen med mer pengar, utan att det helst skall vara mindre
            pengar, i alla fall får det inte förekomma någon tillväxt över
            huvud taget. Detta är andra typer av problem som kräver en annan
            hantering och andra insikter, för det handlar om människor och
            inte om maskiner.
          </note>
          <note>
            Det handlar om människor och inte om organisationer. Det handlar
            om livet och inte om någonting annat. Det vi nu talar om är också
            ett sådant område. Om problemet är att specialkompetensen har
            varit för liten och att personalen har fått mindre fortbildning,
            då är vi överens. Det har varit en mycket dålig arbetsgivare,
            som inte har sett till detta.
          </note>
          <note>
            Man löser dock inte de problem som finns genom att sprida ut
            dem och byta huvudmannaskap. Det finns ju inte ens ett intresse
            från det hållet för att se till att den här exklusiva gruppen
            får den fortbildning som behövs och för att man inom den här gruppen
            får den specialistkompetens som krävs för att problemen skall
            kunna lösas. Precis samma diskussion hade vi ju när det gällde
            ungdomsvården. Det blev varken specialistkompetens eller vidareutbildning.
            Inte heller fick vi den höga kvalitet på den exklusiva vård som
            behövs för just den här intressegruppen, dvs. den rättsmedicinska
            undersökningsverksamheten. Denna utgör en liten exklusiv, men
            oerhört viktig, del av rättssamhället.
          </note>
          <note>
            Problemen löses alltså inte genom enbart ett byte av huvudman.
            I stället behövs det kanske större resurser för att vi skall kunna
            komma bort från problemen. Det handlar alltså om att åstadkomma
            specialistkompetens, fortbildning, forskning osv.
          </note>
          <note>
            Jag menar att man så fort ett problem uppstår bara reflexmässigt
            svarar: Ja, då byter vi huvudman. Så är det exempelvis när det
            gäller äldreomsorgen.
          </note>
          <note>
            Det finns otaliga exempel på att det inte finns någon som helst
            grund för att man med ett sådant agerande löser uppkomna problem.
          </note>
          <note type="speaker">
            Anf. 23 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Nu, sju år efter det att socialberedningen arbetade
            med dessa frågor, tillsätts en socialstyrelseutredning för att
            undersöka skyddet för de senildementa. Mot den bakgrunden menar
            jag att man har dragit det hela i långbänk.
          </note>
          <note>
            Tid har alltså gått förlorad. Det här hade man kunnat göra tidigare.
            Då hade det i dag funnits ett underlag för det lagförslag som
            vi efterlyser.
          </note>
          <note>
            Så något om rättspsykiatrin. Jag tror inte ett dugg på att svårigheterna
            med att rekrytera specialistkompetenta läkare skulle bero på det
            statliga huvudmannaskapet. I stället beror svårigheterna på att
            staten som arbetsgivare har misskött sitt ansvar och därmed skapat
            en så osäker situation att läkare har föredragit att söka sig
            till andra arbetsplatser.
          </note>
          <note type="speaker">
            Anf. 24 PER STENMARCK (m) replik:
          </note>
          <note>
            Herr talman! Jan Andersson nämnde i sitt anförande reservation
            4. Han sade att detta för de människor som det här gäller innebär
            ett allvarligt intrång i fråga om den personliga integriteten.
            Vi är säkerligen helt överens på den punkten. Enligt Jan
          </note>
          <note>
            Andersson skall den läkare som har att fatta sådana här beslut
            vara landstingsanställd. Men det är väl ändå klåfingrigt i överkant.
          </note>
          <note>
            Skulle inte -- och detta har vi gett uttryck för i en reservation
            som vi har gemensamt med folkpartiet liberalerna -- ''vissa privatpraktiserande
            läkare med psykiatrisk specialistkompetens'' kunna klara detta
            precis lika bra som den som råkar vara landstingsanställd?
          </note>
          <note>
            När det gäller det s.k. omgivningsskyddet säger lagrådet: Skyddsbehovet
            för närstående och omgivning har skjutits alltför mycket i bakgrunden.
          </note>
          <note>
            Strävan att åstadkomma en mera patientcentrerad lagstiftning
            har i detta avseende gett ett alltför kraftigt utslag.
          </note>
          <note>
            Vidare säger man: Det framstår inte som godtagbart att nedvärdera
            skyddsbehovet så starkt som skett.
          </note>
          <note>
            Ja, det är riktigt, Jan Andersson, att regeringen i ett avseende
            har lyssnat på lagrådet. Det är bra att man har gjort det. Men
            genom att inte göra det, och det gäller då den andra punkten som
            lagrådet har pekat på, medverkar man till att en lagstiftning
            försämras som i övrigt faktiskt har många förtjänster. Därför
            kvarstår den fråga som jag ställde i min förra replik till Jan
            Andersson: Vad gör socialdemokraterna för att skydda dessa människor?
          </note>
          <note type="speaker">
            Anf. 25 ROSA ÖSTH (c) replik:
          </note>
          <note>
            Herr talman! Jag hörde inte vad det var Jan
          </note>
          <note>
            Andersson ansåg vara så allvarligt när det gäller utskrivningsnämnderna.
            Jag hörde bara att han tyckte att något var allvarligt.
          </note>
          <note>
            Eftersom det här är min sista replik vill jag ta tillfället i
            akt och säga att det inte finns någonting som är allvarligt i
            det här sammanhanget. Inte någon enda har lyckats påvisa att så
            skulle vara fallet. Tvärtom har lagrådet mycket bestämt förordat
            utskrivningsnämnderna som en instans som från patientsynpunkt
            är säkrare. Detta borde vara avgörande.
          </note>
          <note>
            Vad som skulle behövs för att få inskrivningsnämnderna att fungera
            i enlighet med en mera modern lagstiftning -- alla är vi ju överens
            om att en sådan är nödvändig -- är en anpassning till deras verksamhet.
            När det gäller denna anpassning skulle en sådan omskrivning av
            lagen mera vara av kosmetisk karaktär jämfört med den omfattning
            som det talas om i propositionen.
          </note>
          <note>
            Nej, Jan Andersson, ta en rejäl titt på hur de här verksamheterna
            fungerar! Sedan kommer Jan
          </note>
          <note>
            Andersson att konstatera att det inte finns någonting som är
            allvarligt i fråga om nu rådande beslutsordning.
          </note>
          <note type="speaker">
            Anf. 26 JAN ANDERSSON (s) replik:
          </note>
          <note>
            Herr talman! Gudrun Schyman har inte en riktig utgångspunkt.
            Det är väl ingen som föreslår ett ändrat huvudmannaskap. Men det
            är vad Gudrun
          </note>
          <note>
            Schyman hela tiden talar om. Det statliga huvudmannaskapet behålls
            ju. Däremot vill vi ha ett närmande till den allmänpsykiatriska
            verksamheten. Det är vad vårt förslag handlar om.
          </note>
          <note>
            Men vi kanske kan enas på den punkten. Vi är ju faktiskt överens
            om detta med ett statligt huvudmannaskap.
          </note>
          <note>
            Sedan vill jag framhålla att man inte kan göra det hur lätt som
            helst för sig och bara säga att det, så fort det är fråga om en
            social verksamhet, inte är nödvändigt med en översyn av organisationen
            och att det i stället är nya resurser som behövs.
          </note>
          <note>
            Däremot kan jag hålla med om att det på ett stort antal områden
            inom den sociala verksamheten behövs mer av resurser.
          </note>
          <note>
            Men när det gäller den rättspsykiatriska undersökningsverksamheten
            är i alla fall vi i mitt parti, efter det att en djupare analys
            gjorts, medvetna om, eftersom detta har framgått tydligt och klart,
            att det inte är resurserna som är problemet. I stället är det
            faktiskt organisationen och de proppar som nuvarande organisation
            ger upphov till som är problemet.
          </note>
          <note>
            Sedan några ord till Barbro Westerholm. Också jag tycker att
            det är utmärkt att socialstyrelsen gör en undersökning. Valet
            står dock mellan två olika handlingslinjer. Vi menar att nuvarande
            lagreglering räcker till. Vi tycker att man inom ramen för nuvarande
            lagreglering skall försöka anpassa verksamheten. Ni däremot vill
            ha en ny lag. Vi tror alltså inte att en sådan behövs.
          </note>
          <note>
            Per Stenmarck frågade på vilket sätt jag vill skydda omgivningen.
            Jag menar att den ändring som återfinns i propositionen väl överensstämmer
            med vad lagråde vill. Lagrådet har ju meddelat regeringen att
            skyddsaspekterna och omgivningsskyddet har poängterats alltför
            litet.
          </note>
          <note>
            Till slut en kommentar om domstolsväsendet, som jag inte riktigt
            hann beröra tidigare. Ja, nuvarande organisation har på många
            sätt fungerat bra. Det sade jag också i mitt inledningsanförande.
            Men det är inte tillfredsställande att ledamöterna har arvoderats
            eller att lokal- och kanslikostnaderna har fått bestridas av sjukvårdshuvudmännen.
            Det skulle mycket väl gå att åstadkomma en ändring här när det
            gäller förfarandereglerna. Men det skulle kosta en del. Då skulle
            vi bygga upp en specialdomstol för administrativa frihetsberövanden,
            något som saknas på andra områden. Vad vi gör är att vi anpassar
            det här området till andra områden. Det handlar alltså om de allmänna
            förvaltningsdomstolarnas ansvar, som i dag handlägger ärenden
            som gäller LVU och
          </note>
          <note>
            LVM. Jag vill betona att det finns en betydande anknytning mellan
            den psykiatriska tvångsvården och just LVM. Väldigt många av dem
            som blir föremål för psykiatrisk tvångsvård har ju just alkoholproblem.
          </note>
          <note>
            Talmannen anmälde att Gudrun Schyman, Barbro
          </note>
          <note>
            Westerholm, Per Stenmarck och Rosa Östh anhållit att till protokollet
            få antecknat att de inte ägde rätt till ytterligare repliker.
          </note>
          <note type="speaker">
            Anf. 27 HANS GÖRAN FRANCK (s):
          </note>
          <note>
            Herr talman! Det skall bli ett kort inlägg. Jag vill bara göra
            några kommentarer med anledning av en motion som jag och fyra
            andra socialdemokrater har väckt.
          </note>
          <note>
            Huvudsyftet med vår motion är att få klargjort att det för ett
            demokratiskt och humant samhälle är mycket viktigt att psykiskt
            sjuka människor som har begått brott kan lämnas över till mentalsjukvården
            i stället för att bli satta i fängelse.
          </note>
          <note>
            Det här skall behandlas senare i dag i den debatt som är föranledd
            av ett betänkande från justitieutskottet. Men de här frågorna
            hänger ihop.
          </note>
          <note>
            Vad jag nu skall beröra är bara några yrkanden som har behandlats
            av socialutskottet. Jag utgår från att man nu inser -- jag tillhör
            inte dem som väjer och inte vågar göra uttalanden -- att det behövs
            mycket bättre kvalitativa och kvantitativa resurser till den psykiatriska
            vården. Det är någonting som vi måste eftersträva. Även om frågan
            inte kan lösas med detsamma, måste inriktningen vara den. Det
            finns faktiskt så mycket eftersatt inom denna vård, att jag inte
            är ett dugg rädd för att säga det här, även om någon här har uttalat
            att lösningen på hela problemet är ökade resurser. Så är det inte
            alls.
          </note>
          <note>
            Jag utgör också ifrån att man verkligen kommer att arbeta i denna
            riktning, eftersom behovet är så stort. För att det inte skall
            bli så som i vissa länder, att de psykiskt sjuka hamnar ute på
            gator och i en omild tillvaro, måste en uppstramning ske.
          </note>
          <note>
            Jag har noga lyssnat på diskussionen om huvudmannaskapet. I vår
            motion är yrkandet väldigt tydligt och klart. Vi säger att staten
            bör enligt vår mening ta hela ansvaret för denna verksamhet och
            organisera den i egen regi. Jag har förstått att det är några
            som vill snubbla på dessa frågor och säga att det egentligen är
            samma sak båda riktningarna företräder. Men så är det inte. I
          </note>
          <note>
            det här fallet håller jag fast vid vad vi har skrivit i vår motion.
            Det är viktigt ur rättvisesynpunkt, det är viktigt för att man
            skall kunna göra en enhetlig bedömning av frågorna. Och det är
            viktigt för att vi skall kunna få ett ordentligt intresse och
            gensvar hos dem som är verksamma inom denna vård.
          </note>
          <note>
            Läkarna och personalen inom denna vård har i huvudsak den inställning
            som vi har redogjort för i vår motion. Det är viktigt i dagens
            samhälle att organisera verksamheten på ett sådant sätt att man
            får de inom vården verksamma med sig. Men om man inte följer den
            av oss föreslagna modellen blir det en uppsplittring av ansvaret
            och verksamheten, som är olycklig. Därför är det viktigt att strama
            åt.
          </note>
          <note>
            Men det hindrar inte att exempelvis rättpsykiatrisk undersökning
            i dag kan göras enligt avtal med en privatpraktiserande läkare.
            Men det är inte detta frågan handlar om, utan det rör sig om att
            inte splittra upp verksamheten.
          </note>
          <note>
            Jag delar den uppfattning som har kommit till uttryck här, nämligen
            att vi här kan göra en jämförelse med § 12-hemmen. Där har vi
            exempel på hur det har gått när man har splittrat upp verksamheten.
            Men där återgår man nu till ett system som innebär en mera enhetlig
            och ickesplittrad organisation.
          </note>
          <note type="speaker">
            Anf. 28 JAN ANDERSSON (s):
          </note>
          <note>
            Herr talman! Jag skall inte polemisera med Hans
          </note>
          <note>
            Göran Franck, bara påpeka tre felaktigheter i hans anförande.
          </note>
          <note>
            Den första kan knappast sägas vara en felaktighet utan kanske
            en missuppfattning. Jag har aldrig sagt att den psykiatriska vården
            i sig behöver mindre resurser. I det avseendet gör vi ett tillkännagivande
            angående den psykiatriska vården i allmänhet, öppenvården, slutenvården
            och liknande. Var vi menar att vi inte behöver mera resurser är
            inom den psykiatriska undersökningsverksamheten. Den bedömningen
            kom vi fram till när vi tittade på frågan.
          </note>
          <note>
            Den andra handlar om organisationen. Att det skulle finnas en
            enhetlig bedömning från läkarhåll att man skall ha kvar nuvarande
            organisation är fel.
          </note>
          <note>
            Möjligtvis är det så i fråga om den rättspsykiatriska undersökningsverksamheten.
            Men vid justitieutskottets hearing i frågan framgick klart att
            läkarrepresentanten där förordade en lösning som vi nu föreslår.
            Landstingsförbundet och socialstyrelsen gjorde detsamma.
          </note>
          <note>
            Den tredje gäller den haltande jämförelsen med
          </note>
          <note>
            § 12-hemmen. Vad är det vi föreslår? Jo, vi föreslår ett statligt
            huvudmannaskap, liksom vi gjorde i fråga om § 12-hemmen, och en
            möjlighet att lämna ut detta på entreprenad till landstingen och
            allmänpsykiatrin, vilket vi faktiskt också föreslagit när det
            gäller § 12-hemmen. Där är vårt förslag det som innebär enhetlighet,
            medan reservanternas förslag inte gör det. Så där har både Hans
            Göran
          </note>
          <note>
            Franck och Gudrun Schyman i grunden fel.
          </note>
          <note type="speaker">
            Anf. 29 HANS GÖRAN FRANCK (s):
          </note>
          <note>
            Herr talman! Jag är glad över att det nu bl.a. med anledning
            av ett yrkande i vår motion görs ett tillkännagivande om behovet
            av förbättrade resurser. Jag vill ytterligare markera detta.
          </note>
          <note>
            Vad jag tog upp i mitt inlägg är ett vårdslöst yttrande här om
            resurser i allmänhet som jag ogillade, varför jag ville säga ifrån.
            Det kan träffa den som gjorde yttrandet.
          </note>
          <note>
            Det är klart att § 12-hemmen inte är detsamma som psykiatrisk
            vård, men det intressanta är att det rör sig om samma tendens.
            Jag har den uppfattningen att om man nu inte tar ställning på
            det sätt som vi önskar i vår motion, nämligen att staten skall
            ha det fulla och hela ansvaret, så kommer behandlingen av frågan
            ändå att leda till den lösningen. Det är jag ganska övertygad
            om. Då är det bättre att man redan nu får klart för sig att det
            är den ordning som man bör ha. Det har varit alldeles för många
            turer i denna fråga, som har varit till stor nackdel. Det jag
            nu framför allt talar om är de rättspsykiatriska undersökningarna.
            Det är viktigt att man nu verkligen fattar ett bestämt avgörande,
            så att vi inte fortsätter på den inslagna vägen och inte har en
            klar organisation.
          </note>
          <note type="speaker">
            Anf. 30 JAN ANDERSSON (s):
          </note>
          <note>
            Herr talman! Det jag sade om resurserna står jag fullkomligt
            för, nämligen att så fort man ser ett problem på det sociala området
            skall man inte skrika efter resurser. Man måste analysera var
            problemen ligger.
          </note>
          <note>
            När det gäller den psykiatriska verksamheten i allmänhet har
            vi sannolikt för litet resurser, och det säger vi också från utskottets
            sida. Däremot är inte detta något problem när det gäller undersökningsverksamheten.
            Så klar och tydlig tycker jag att man skall vara när man analyserar
            olika problem.
          </note>
          <note>
            Man måste, Hans Göran Franck, veta vad man föreslår, inte utgå
            från någonting man anar kan komma att hända i framtiden. Och vi
            kommer nu till skott i denna fråga och föreslår ett statligt huvudmannaansvar.
            Vi föreslår precis samma modell som gäller för § 12-hemmen. Hans
            Göran
          </note>
          <note>
            Franck försöker använda det som argument för sitt ställningstagande.
            Jag använder det som argument för mitt ställningstagande. Vi föreslår
            precis samma saker, och jag har faktiskt rätt.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 7 §.)
          </note>
          <note>
            7 § Psykiskt störda lagöverträdare
          </note>
          <note>
            Föredrogs
          </note>
          <note>
            justitieutskottets betänkande
          </note>
          <note>
            1990/91:JuU34 Psykiskt störda lagöverträdare
          </note>
          <note>
            (prop. 1990/91:58 delvis).
          </note>
          <note type="speaker">
            Anf. 31 BRITTA BJELLE (fp):
          </note>
          <note>
            Herr talman! Frågan om hur den psykiatriska tvångsvården skall
            lösas har varit föremål för två stora utredningar. Den första,
            Bexeliuskommittén, lämnade sitt förslag i slutet av 70-talet.
          </note>
          <note>
            Bexeliuskommittén föreslog att det s.k.
          </note>
          <note>
            jämställdhetsbegreppet från brottsbalkens undantagsregler om
            psykiskt störda lagöverträdare skulle tas bort.
          </note>
          <note>
            Den andra stora utredningen, den s.k.
          </note>
          <note>
            socialberedningen, kom med sitt förslag 1984.
          </note>
          <note>
            Förslaget gick ut på att en helt ny påföljdsform skulle införas.
            Den nya påföljden innebar att lagöverträdaren formellt dömdes
            till fängelse, men att han under verkställighetstiden bereddes
            psykiatrisk vård så länge han var i behov av sådan vård. Inte
            heller detta förslag ledde till någon ny lagstiftning.
          </note>
          <note>
            I stället lät regeringen utarbeta en internpromemoria, som inte
            ens ingick i departementsserien. Promemorian remissbehandlades
            aldrig, utan det arrangerades i stället en utfrågning. I regeringens
            proposition psykiatrisk tvångsvård, som vi nu behandlar, redovisas
            ett lagförslag som bygger på promemorian -- men inte själva promemorian
            --
          </note>
          <note>
            och de spridda synpunkter från den utfrågning som hölls.
          </note>
          <note>
            Vi i folkpartiet liberalerna anser att ett så känsligt och svårt
            område som behandlingen av psykiskt störda lagöverträdare borde
            ha hanterats på ett annat sätt. Promemorian borde ha varit av
            officiell karaktär och remissbehandlats. En utfrågning som vi
            andra i efterhand inte har rimlig möjlighet att ta del av är inte
            tillräcklig när det gäller en så här stor och svår fråga.
          </note>
          <note>
            Jag kommer nu in på förslagen.
          </note>
          <note>
            Enligt nuvarande regler kan rätten förordna att den som har begått
            brott skall överlämnas till sluten psykiatrisk vård om medicinsk
            utredning visar att han behöver sådan vård. Rätten får besluta
            om överlämnande enbart om gärningen har begåtts under inflytande
            av sinnessjukdom, av sinnesslöhet eller av annan själslig abnormitet
            av så djupgående natur att den måste anses som jämställd med sinnessjukdom.
          </note>
          <note>
            Det s.k. jämställdhetsbegreppet tillkom genom en lagändring 1946.
            Då redovisades fyra grupper av fall där jämställdhetsregeln skulle
            kunna användas.
          </note>
          <note>
            I verkligheten kom praxis att innefatta en betydande utvidgning.
            Bexeliuskommittén studerade ett hundratal fall av lagöverträdare
            som bedömdes som jämställda och därför överlämnades till sluten
            psykiatrisk vård.
          </note>
          <note>
            Studierna resulterade i att Bexeliuskommittén kunde konstatera
            att i många av fallen innehöll undersökningshandlingarna inte
            ens tillräckliga skäl för att ta in den undersökte för sluten
            psykiatrisk vård med stöd av LSPV.
          </note>
          <note>
            Undersökningen visade också att bedömningarna av vem som skulle
            falla in under jämställdhetsbegreppet varierade avsevärt. Läkare
            och domare hade inte en enhetlig uppfattning om när abnormiteten
            hos en lagöverträdare var så djupgående att den skulle anses jämställd
            med sinnessjukdom.
          </note>
          <note>
            Vidare konstaterade man att lagöverträdare som underkastats flera
            rättspsykiatriska undersökningar med korta mellanrum bedömdes
            på olika sätt, utan att någon egentlig förändring inträtt i det
            psykiska störningstillståndet.
          </note>
          <note>
            Det hade många gånger inträffat att undersökande läkare hade
            en åsikt om en psykiskt störd lagöverträdare medan läkaren på
            sjukhuset, där personen skulle vårdas, hade en annan åsikt. Detta
            ledde till att lagöverträdaren släpptes ut. Även läkare vid sjukhus
            har ofta olika meningar om vårdbehovet. Detta har i sin tur bidragit
            till att vårdtiderna vid likartade fall har varierat.
          </note>
          <note>
            Bexeliuskommittén redovisade ytterligare resultat.
          </note>
          <note>
            Man ansåg att det var uppenbart att jämställdhetsregeln hade
            fått en användning som inte var avsedd. Kommittén föreslog därför
            att jämställdhetsbegreppet skulle tas bort.
          </note>
          <note>
            Som jag tidigare nämnde ledde inte
          </note>
          <note>
            Bexeliuskommitténs förslag till någon lagstiftning.
          </note>
          <note>
            När socialberedningen startade sitt utredningsarbete studerade
            man ett antal praktiska fall för att se hur utvecklingen hade
            varit. Flera av dessa fall är intressanta och i många av dem får
            man nästan en desperat känsla när man ser de otroliga svängningarna
            i bedömningarna av sjukdomstillstånd.
          </note>
          <note>
            Ett fall handlade om två män, 23 och 24 år gamla, som i början
            av 80-talet mördade en person. Båda genomgick rättspsykiatrisk
            undersökning. 24-
          </note>
          <note>
            åringen hade två gånger tidigare genomgått rättspsykiatriska
            undersökningar och två gånger dömts till sluten psykiatrisk vård.
            Han ansågs alltså sjuk. Vid det senare tillfället bedömdes han
            emellertid inte så sjuk att han borde överlämnas till sluten psykiatrisk
            vård.
          </note>
          <note>
            23-åringen däremot, som tidigare vid flera tillfällen dömts till
            fängelse, ansågs nu så sjuk att hans tillstånd jämställdes med
            sinnessjukdom och därför kunde han inte dömas till fängelse.
          </note>
          <note>
            Tingsrätten inhämtade yttrande från socialstyrelsen angående
            24-åringen. Socialstyrelsen ansåg att 24-
          </note>
          <note>
            åringen inte skulle dömas till sluten vård. Likafullt dömde tingsrätten
            båda männen till sluten psykiatrisk vård, men hovrätten ändrade
            domen för
          </note>
          <note>
            24-åringen till fängelse i tio år.
          </note>
          <note>
            23-åringen begick nya brott under en permission från sjukhuset
            -- han var ju dömd till sluten vård.
          </note>
          <note>
            Han utskrevs något senare och dömdes efter en tid för brotten
            som han hade begått under permissionen till fängelse -- detta
            inom loppet av några få år.
          </note>
          <note>
            Jag vill redovisa ytterligare två fall som belyser problemet
            med jämställdhetsbegreppet.
          </note>
          <note>
            Det ena fallet rör sig om en 40-årig kvinna som efter mångåriga
            trakasserier slog en yxa i huvudet på sin före detta man. Den
            undersökande läkaren ansåg att brottet var begånget i ett vredesutbrott,
            men att kvinnan var frisk. Tingsrätten inhämtade yttrande från
            socialstyrelsen. Det vetenskapliga rådet ansåg att hon var sjuk,
            men att hon inte behövde sluten vård. Den ledamot i socialstyrelsens
            vetenskapliga råd som undersökt fallet ansåg att kvinnan var så
            sjuk att hon kunde betraktas som sinnessjuk och därför behövde
            sluten vård. Domstolen dömde till skyddstillsyn.
          </note>
          <note>
            Det sista fallet som jag vill ta upp handlar om en 35-
          </note>
          <note>
            årig man som dödade sin svärmor efter ett häftigt gräl. Undersökande
            läkare ansåg att brottet var begånget under vredesutbrott, men
            att han inte var sjuk. Yttrande inhämtades från socialstyrelsen,
            där man ansåg att mannen var sjuk. Den läkare hos socialstyrelsen
            som gjorde undersökningen ansåg att gärningsmannen inte var sjuk.
            Mannen dömdes till tre års fängelse.
          </note>
          <note>
            Det finns en mängd av exempel som gör att man kan kritisera nuvarande
            ordning. Regelsystemet öppnar bl.a. för godtyckliga bedömningar
            på grund av att det saknas avgränsning av den grupp som kan bli
            föremål för särbehandling.
          </note>
          <note>
            Regeringens förslag till lösning på dessa frågor bygger på en
            delvis ändrad syn på psykiska sjukdomar och därmed jämställd psykisk
            abnormitet. För att markera detta avskaffas det s.k.
          </note>
          <note>
            jämställdhetsbegreppet och en ny term lanseras:
          </note>
          <note>
            ''allvarlig psykisk störning''. Syftet med förslaget är enligt
            regeringen att åstadkomma en begränsad användning av tvångsvård
            inom psykiatrin.
          </note>
          <note>
            Vidare föreslås en organisatorisk nyordning som innebär bl.a.
            att när en domstol överlämnar en lagöverträdare till rättspsykiatrisk
            vård, skall den i vissa fall få förordna att frågan om vårdens
            upphörande skall avgöras av förvaltningsdomstol, s.k. särskild
            skrivningsprövning.
          </note>
          <note>
            Vidare framgår av propositionen att syftet är att begränsa behovet
            av rättspsykiatriska undersökningar. Enligt förslaget skall undersökningar
            kunna utföras antingen vid statliga undersökningsenheter eller
            inom hälso- och sjukvården efter avtal med landstingen.
          </note>
          <note>
            Vi menar att regeringens förslag till lösning av dessa frågor
            har blivit olycklig på flera punkter. Jag tänkte jag skulle peka
            på några sådana punkter. I
          </note>
          <note>
            propositionen föreslås att det s.k.
          </note>
          <note>
            jämställdhetsbegreppet skall slopas, och meningen är att den
            nya termen allvarlig psykisk störning skall ersätta begreppen
            sinnessjukdom, sinnesslöhet och de s.k. jämställdhetsfall.
          </note>
          <note>
            Vi i folkpartiet liberalerna menar att om man byter en definition
            mot en annan definition, tror vi inte att det automatiskt medför
            den minskning av antalet domar till sluten psykiatrisk vård som
            regeringen förväntar sig. Ingen vet riktigt var gränsen går för
            allvarlig psykisk störning. Då finns det en uppenbar risk för
            att de som i dag räknas som jämställda också kommer att hamna
            inom begreppet allvarlig psykisk störning. Samma bedömning som
            jag tidigare har redovisat kommer i fortsättningen att göras.
          </note>
          <note>
            Definitionen allvarlig psykisk störning blev också mycket kritiserad
            i samband med remissbehandlingen av socialberedningens förslag.
          </note>
          <note>
            Bland kritikerna kan jag särskilt framhålla läkarorganisationer,
            allmänna domstolar, socialstyrelsen, psykiatriska nämnden och
            FUB.
          </note>
          <note>
            Kritiken gick ut på att definitionen allvarlig psykisk störning
            var ett för luddigt begrepp.
          </note>
          <note>
            Socialutskottet har uppenbarligen också samma inställning och
            har skrivit ett yttrande till justitieutskottet. För övrigt har
            vi nyligen i kammaren hört företrädare från utskottet uttala sig
            i denna fråga. Utskottet menar att det är viktigt att socialstyrelsen
            följer tillämpningen av den nya lagstiftningen, och att det för
            den medicinska bedömningen kan finnas behov av ytterligare vägledning
            från socialstyrelsen.
          </note>
          <note>
            Den särskilda utskrivningsprövningen bygger på en önskan om tydligare
            rågång mellan psykiatriska bedömningar med utgångspunkt i den
            sjukes situation och samhällets skyddsaspekter. För att kunna
            beakta skyddsaspekterna har en domstol som dömer en person till
            rättspsykiatrisk vård fått möjlighet att samtidigt förordna om
            särskild utskrivningsprövning. Det innebär att frågan om utskrivning,
            när utskrivningen är medicinskt motiverad, skall prövas av domstol.
            Det som kan hända är att personer utan vårdbehov kan förordnas
            att stanna kvar inom den psykiatriska vården.
          </note>
          <note>
            Vid den särskilda hearing som regeringen arrangerade i anledning
            av den interna promemorian uttalade såväl socialstyrelsen som
          </note>
          <note>
            Svenska läkarsällskapet att den särskilda utskrivningsprövningen
            kan leda till internering på vårdinrättningar. Själva uppläggningen
            strider mot den s.k. Hawaii-deklarationen inom läkaretiken, som
            innebär att inte någon får låsas in på en vårdinrättning med mindre
            än att personen i fråga behöver adekvat och nödvändig behandling.
          </note>
          <note>
            Förslaget innebär att om en läkare vill släppa ut en patient,
            men domstolen kommer fram till att samhällets skyddsintresse är
            så stort att personen i fråga skall fortsätta att vårdas, blir
            patienten kvar på vårdinrättningen.
          </note>
          <note>
            Regeringens förslag innehåller inte heller en acceptabel lösning
            på resursfrågorna inom det rättspsykiatriska undersökningsväsendet.
            De långa väntetiderna på rättspsykiatriska undersökningar kritiseras
            mycket hårt, och kritik har framförts inte minst från justitieutskottet
            men också av JO, riksrevisionsverket m.fl. De sex veckor som undersökningen
            skall ta överskrids regelmässigt.
          </note>
          <note>
            De lösningar som nu föreslås för att komma till rätta med problemen
            är att det skall bli färre och mer effektiva rättspsykiatriska
            undersökningar.
          </note>
          <note>
            Man skall ha färre undersökningar, s.k. § 7-
          </note>
          <note>
            undersökningar, och möjlighet för staten att sluta avtal med
            sjukvårdshuvudmän för att de på entreprenad skall kunna bedriva
            sådan undersökningsverksamhet.
          </note>
          <note>
            Vi menar att det är ett rättssäkerhetsintresse att kvalificerad
            personal gör de aktuella bedömningarna och att resurserna är tillräckliga
            för att undersökningarna skall kunna utföras inom lagstadgad tid.
            Vår uppfattning är att regeringens förslag inte tillgodoser kraven.
          </note>
          <note>
            Vår slutsats med utgångspunkt i dessa synpunkter är att propositionen
            har så stora brister att den inte kan antas. Enligt vår mening
            borde en lösning bygga mer på socialberedningens förslag till
            påföljdskombination. Bakgrunden är att vi menar att också psykiskt
            störda personer kan ta ansvar för sina handlingar.
          </note>
          <note>
            När tillräknelighetsläran introducerades i Sverige i mitten av
            1800-talet var psykiatrin outvecklad.
          </note>
          <note>
            Synen på psykiskt störda lagöverträdare ledde till att de blev
            förklarade straffria. De psykiskt störda tilltroddes inte någon
            förmåga att ta ansvar för vare sig sina handlingar eller sitt
            tillfrisknande. När sedan brottsbalken infördes frångicks principiellt
            den synen. Den psykiskt störde blir i dag enligt domstolens dom
            formellt ansvarig, men genom en undantagsregel kan påföljden fängelse
            inte utdömas.
          </note>
          <note>
            Socialberedningen har i sitt betänkande gått vidare i denna utveckling
            och menar att psykiskt störda kan ta ansvar för sina handlingar
            och att brottsbalkens inskränkning i påföljdsvalet för en viss
            krets psykiskt störda blivit för stor.
          </note>
          <note>
            Socialberedningen har därför föreslagit att psykiskt störda som
            begått allvarliga brott skall dömas till fängelse, men att domstolen
            samtidigt kan förorda att den dömde tills vidare skall genomgå
            rättspsykiatrisk vård. När den vården inte längre behövs skall
            den dömde kunna föras över till fängelse. Vi menar emellertid
            att det alltid finns personer som inte kan anses ansvariga för
            sina handlingar och därmed naturligtvis inte heller skall dömas
            till fängelse. Vi tänker på personer som varit helt ur stånd att
            uppfatta det felaktiga i sitt handlande. När det gäller avgränsningen
            av denna grupp anser vi att socialberedningens uttalande inte
            är tillräckligt preciserat. Därför behöver frågan ytterligare
            belysas.
          </note>
          <note>
            Mot denna bakgrund vill jag yrka bifall till reservation 2.
          </note>
          <note type="speaker">
            Anf. 32 GÖTHE KNUTSON (m):
          </note>
          <note>
            Herr talman! Frågan om hur psykiskt störda lagöverträdare skall
            behandlas är ett klassiskt straffrättsligt problem. Vi moderater
            anser att det är hög tid att problemet blir löst. Tyvärr lyckas
            inte regeringen lösa problemet med sin proposition.
          </note>
          <note>
            Det är alltså den andra delen av propositionen vi behandlar.
          </note>
          <note>
            Herr talman, vi moderater har fogat en reservation till detta
            betänkande, nr 1. Vi yrkar där avslag på propositionen. Jag yrkar
            bifall till reservation 1. Vi säger bl.a. i den utförliga reservationen
            att regeringsförslaget inte tillgodoser de krav som bör ställas.
          </note>
          <note>
            Jag skulle vilja beskriva ett ganska typiskt fall inom den s.k.
            slutna psykiatriska vården. Det är den vård som sker i hägnet
            av rättspsykiatriska principer. En man begår ett mord. Han grips
            och häktas.
          </note>
          <note>
            Försvarsadvokaten begär att den gripne skall komma under en rättspsykiatrisk
            undersökning, och domstolen förordnar om en sådan. Läkarna som
            gör undersökningen anser att mannen vid det tillfälle då han begick
            den brottsliga handlingen befann sig i ett själsligt abnormt tillstånd.
            Under alla omständigheter hävdar man att han inte visste vad han
            gjorde. Det finns också andra varianter på utslaget. Den gripne
            ställs inför rätta, och med utlåtandet och bedömningen från den
            rättspsykiatriska undersökningen i botten finner domstolen att
            han skall överlämnas till i detta fall --
          </note>
          <note>
            eftersom det är en grov brottslig gärning, mord --
          </note>
          <note>
            sluten psykiatrisk vård. Efter några veckor får den här mannen
            veta att han har möjlighet att få permissioner om han sköter sig.
            Detta prövas, och han kan efter ett par månader bli frigångare
            inom området. Man bör notera att detta inte är något fängelse,
            utan i stort sett ett vanligt sjukhus försett med kliniker för
            psykiatrisk vård. Dessa anläggningar har inte den bevakning som
            man har på ett fängelse. Mannen som har begått mordet kan alltså
            röra sig tämligen fritt.
          </note>
          <note>
            Efter sex månader har han alla möjligheter att bli fri. Det är
            den genomsnittliga vårdtiden, även för dem som har gjort sig skyldiga
            till mycket grova våldsdåd. Det kan hända att han får något längre
            tid. Det beror på den bedömning som görs av utskrivningsnämnden
            och av läkarna.
          </note>
          <note>
            Om han inte hade haft tur att bli bedömd som i ett tillstånd
            av själslig eller annan abnormitet hade han fått fängelse. Han
            hade visserligen inte fått så många år. Det är på det sättet i
            Sverige. Här släpps man efter halva strafftiden. Det hade i alla
            fall blivit ett antal år som han hade fått avtjäna ett straff
            -- en straffrättslig påföljd.
          </note>
          <note>
            Den man som vi tar som ett exempel får praktiskt taget inget
            straff såvida han inte räknar den tid då han måste hålla sig inom
            låsta dörrar som en direkt straffpåföljd. Det finns rätt många
            sådana exempel.
          </note>
          <note>
            Det anses att 300 fall av psykiatrisk vård är en följd av brottslig
            handling.
          </note>
          <note>
            Detta är svårt att se som en likhet inför lagen. Det finns naturligtvis
            en liten grupp -- det är bevisat i undersökningar -- som inte
            vet vad de gör för handlingar då de exempelvis dräper någon. De
            skall givetvis undantas från de regler som vi moderater har yrkat
            på i våra motioner.
          </note>
          <note>
            Vi kan ta flera exempel. Vid denna tid i fjol hade ungefär hälften
            av de intagna i den slutna vården på ett antal sjukhus varit ute
            på fri fot utan att ha fått permission, och utan att vara frigångare.
            Man fick en uppfattning om att det fanns svängdörrar på några
            av dessa sjukhus.
          </note>
          <note>
            Jag har i frågor till justitieminister Laila Freivalds --
          </note>
          <note>
            senast i fjol -- påpekat hur en lustmördare rymde från sluten
            psykiatrisk vård vid Sidsjöns sjukhus i
          </note>
          <note>
            Sundsvall. Han betecknades omedelbart som farlig och jagades
            av polisen. Det är inte bra att en mängd polismän skall behöva
            riskera livet för att ta fast dem som uppenbarligen är farliga,
            men samhället inte har sett till hålla inlåsta. Denna lustmördare
            hade bl.a. sövt och våldtagit pojkar. Mindre än två år tidigare,
            tre år sedan -- alltså från nu räknat fördömdes han för ett bestialiskt
            styckmord, men överlämnades alltså till sluten psykiatrisk vård.
          </note>
          <note>
            En annan rymmare som vi har uppmärksammat är den s.k. HIV-mannen.
            Det har varit många märkliga turer kring detta fall. Samhällets
            sätt att hålla vederbörande inlåst har givit anledning till mycket
            stark kritik.
          </note>
          <note>
            Vi moderater anser att allmänheten har rätt till ett skydd mot
            de individer som är farliga.
          </note>
          <note>
            I en av våra motioner med anledning av propositionen, en kommittémotion
            med Rolf
          </note>
          <note>
            Dahlberg som första namn, föreslår vi en kombination av psykiatrisk
            vård och fängelsestraff i de fall där det behövs.
          </note>
          <note>
            Vi konstaterar att det i decennier har riktats mycket stark kritik
            mot behandlingen när det gäller psykiskt störda lagöverträdare.
            Påföljderna står ofta i mycket dålig proportion till det begångna
            brottet. Det är detta som jag har försökt att åskådliggöra med
            ett par exempel.
          </note>
          <note>
            De psykiskt störda lagöverträdarna behandlas i princip på samma
            sätt som övriga personer som intagits på anstalterna på grund
            av psykisk störning.
          </note>
          <note>
            De har inte gjort sig skyldiga till något brottsligt, åtminstone
            inte vad man vet. Dessa olika grupper av intagna blandas bokstavligen
            på samma sjukhus.
          </note>
          <note>
            Jag skall sammanfatta vad vi moderater säger i våra förslag.
          </note>
          <note>
            Vi vill att det dras en klar gräns mellan psykiskt störda lagöverträdare
            och andra psykiskt störda personer.
          </note>
          <note>
            Vi menar att allmänhetens rätt till skydd mot nya brott måste
            tillmätas mycket stor betydelse då ett nytt system för behandling
            av psykiskt störda lagöverträdarna skall beslutas.
          </note>
          <note>
            Vi föreslår konkret att när en psykiskt störd lagöverträdare
            döms för brott skall domstolen kunna döma till ett fängelsestraff.
            Domstolen skall samtidigt kunna förordna om att den dömde tills
            vidare skall genomgå rättspsykiatrisk vård. När den vården inte
            längre behövs -- tiden kan variera, men i genomsnitt sex månader
            -- skall den dömde föras över till fängelse.
          </note>
          <note>
            Endast undantagsvis skall man inte utdöma något straff, och det
            gäller för den begränsade grupp som jag nämnde och som utskottets
            ordförande talade om i sitt anförande.
          </note>
          <note>
            Vi anser att staten och inte landstingen skall ha ansvar för
            psykiskt störda lagöverträdare som döms till en straffrättslig
            påföljd. Vården som vi talar om skall ges inom kriminalvårdens
            ram. Det betyder betydligt minskade möjligheter för patienten
            att vistas utanför anstalten.
          </note>
          <note>
            Vi poängterar att allmänhetens rätt till skydd mot nya brott
            skall sättas i första hand.
          </note>
          <note>
            Herr talman! Vi anser att våra förslag innehåller många fördelar.
            Låt mig till sist punktvis anföra följande :
          </note>
          <note>
            Samhällets skydd bör förbättras påtagligt,
          </note>
          <note>
            vårdresurserna förstärks genom bättre samordning och specialisering,
          </note>
          <note>
            kriminalvårdens psykiatriska resurser kan samordnas med den rättspsykiatriska
            undersökningsverksamheten,
          </note>
          <note>
            psykiskt störda lagöverträdare kommer inte längre att vårdas
            tillsammans med övriga psykiskt störda,
          </note>
          <note>
            psykiskt störda lagöverträdare kan få en tidsbestämd påföljd,
          </note>
          <note>
            även sådana som är intagna i kriminalvårds anstalter, men som
            inte anses vara psykiskt störda kommer att kunna erbjudas bättre
            vård och stöd.
          </note>
          <note>
            Herr talman! Med detta ber jag att än en gång få yrka bifall
            till reservation 1. Jag vill dessutom säga att vi har ett starkt
            stöd för vårt ställningstagande dels hos Bexeliuskommittén som
            tidigare har nämnts, dels i socialberedningen, som utskottets
            ordförande nämnde i sitt anförande.
          </note>
          <note type="speaker">
            Anf. 33 INGBRITT IRHAMMAR (c):
          </note>
          <note>
            Herr talman! I en tidigare debatt i dag angående regeringens
            proposition om psykiatrisk tvångsvård m.m., och som gällt de ärenden
            som handlats i socialutskottet, framfördes stark kritik på flera
            områden, bl.a. när det gäller handläggningen och förseningen av
            propositionen. Jag skall inte upprepa vad som framfördes, men
            instämmer i de synpunkter som kom fram om att propositionen borde
            ha föregåtts av en ny parlamentarisk utredning.
          </note>
          <note>
            I socialutskottets betänkande har centern reserverat sig på en
            mängd punkter. Det gäller frågor om omgivningsskyddet och domstolsorganisationen.
            Vi befarar bl.a. att det kommer att bli en allt för stor belastning
            på länsrätterna när man frångår organisationen med utskrivningsnämnder.
            Vi är oroade över att man därvid går miste om den viktiga psykiatriska
            kompetens som hittills funnits i utskrivningsnämnderna. Vi i centern
            menar även att rättssäkerheten för patienterna kommer i kläm.
          </note>
          <note>
            Eftersom dessa frågor tagnerar justitieutskottets område har
            jag velat säga något om dem.
          </note>
          <note>
            Vad gäller socialutskottets betänkande har jag också med glädje
            noterat att ett enigt socialutskott har följt de synpunkter som
            vi i centern ensamma framförde i ett särskilt yttrande i justitieutskottet
            angående underrättelse till målsägande vid avvikelse från vårdinrättning.
            Där har man alltså svängt. Det glädjer oss naturligtvis framför
            allt därför att brottsoffrens situation härmed kommer att stärkas.
          </note>
          <note>
            Även i justitieutskottets betänkande angående den här propositionen
            har vi fått ett tillkännagivande med anledning av bl.a. en centermotion.
            Det gäller psykiatrisk vård inom kriminalvårdsanstalterna.
          </note>
          <note>
            Regeringen bör nu ägna särskild uppmärksamhet åt kriminalvårdens
            resurser för de psykiskt störda lagöverträdarna, uttalar utskottet.
            Extra resurser kommer att behövas för att möjliggöra ett mänskligt
            och värdigt omhändertagande av de nya klientgrupperna, uttalar
            utskottet vidare.
          </note>
          <note>
            I reservation 3 och 4 har vi pekat på två problemområden där
            vi menar att utskottsmajoriteten inte har uppmärksammat kommande
            problem tillräckligt. Vi pekar på att det inte bara är inom kriminalvårdsanstalterna
            som det kommer att uppstå ett ökat behov av resurser för att kunna
            ta hand om och stödja de psykiskt störda lagöverträdarna. Även
            inom frivården kommer man att få en allt besvärligare arbetssituation
            jämfört med i dag. Då vet vi att arbetssituationen redan i dag
            är mycket besvärlig för de anställda.
          </note>
          <note>
            Därför kommer situationen inom frivården nu att förvärras med
            fler klienter med psykiska problem.
          </note>
          <note>
            Därför behövs ytterligare resurser. Vi menar att regeringen måste
            beakta det i budgetarbetet.
          </note>
          <note>
            I reservation 3 tar vi upp problemet med de psykiskt utvecklingsstörda.
            Vi säger att psykiskt utvecklingsstörda som begår brott inte får
            placeras i fängelse. Det är vi alltså ensamma om att tycka, vilket
            förvånar mig. Jag tycker att det skulle vara en självklarhet att
            en psykiskt utvecklingsstörd inte skall placeras i fängelse. De
            skall inte heller placeras inom den psykiatriska vården om de
            inte lider av en psykisk störning. Det är lika självklart.
          </note>
          <note>
            Om de inte lider av en psykisk störning som kräver vård, var
            skall de då placeras?
          </note>
          <note>
            Den frågan försöker vi besvara i reservationen. Vi i centerpartiet
            är ensamma om att anse att vi bör behålla möjligheterna att kunna
            döma till vård på specialsjukhus så länge sådana specialsjukhus
            finns kvar. Vi säger samtidigt att det är nödvändigt att det sätts
            i gång ett utredningsarbete för att se över hur vi i framtiden
            skall kunna ta hand om utvecklingsstörda som har begått brott.
            Vi befarar att den här gruppen, som är relativt liten i dag, kommer
            att bli större. Det är en följd av att de psykiskt utvecklingsstörda
            i större utsträckning lever ute i samhället, vilket är bra. Men
            det är inte alltid allmänheten har förståelse för deras agerande
            och uppträdande, och därför vet vi också att brottsligheten kan
            öka. Mängden brott som de psykiskt utvecklingsstörda begår kan
            öka. Vi oroar oss för denna utveckling.
          </note>
          <note>
            Herr talman! Med detta vill jag yrka bifall till reservation
            3.
          </note>
          <note type="speaker">
            Anf. 34 LARS-ERIK LÖVDÉN (s):
          </note>
          <note>
            Herr talman! Som flera talare har sagt här, är det efter ett
            mycket långt utredningsarbete som riksdagen nu har att ta ställning
            till ett nytt förslag om psykiatrisk tvångslagstiftning, vilket
            har diskuterats före den här debatten, och en ny lagstiftning
            avseende behandling av psykiskt störda lagöverträdare.
          </note>
          <note>
            Utredningsarbetet har bedrivits under en tjugoårsperiod. Det
            har bedrivits av två stora statliga utredningar. Jag konstaterar
            att företrädare för de borgerliga partierna har krävt ytterligare
            en statlig utredning i dag. Då skulle vi få gå ytterligare tio
            år framåt i tiden innan vi fick tillfälle att modernisera lagstiftningen
            om vi skulle följa det förslaget. Det är inte så märkligt att
            utredningsarbetet har tagit lång tid. Frågan rymmer nämligen några
            av de absolut svåraste frågorna och avvägningarna inom kriminalpolitiken.
            Det gäller att finna en ordning som tillgodoser många krav och
            intressen samtidigt. Det är krav på rättvisa, likvärdig behandling,
            humanitet, samhällsskydd och en rad andra hänsyn.
          </note>
          <note>
            Den straffrättsliga regleringen av psykiskt störda lagöverträdare
            kan sägas fylla två syften. Det gäller dels den grundläggande
            principen om fördelning av straffrättsligt ansvar, dels frågan
            om val av lämplig reaktion på ett brott. Vår nuvarande lagstiftning,
            och det görs ingen grundläggande förändring i det framlagda förslaget,
            bygger på principen att även den som lider av svår psykisk störning
            kan dömas till straffrättslig påföljd. Däremot gäller särskilda
            regler för påföljdsvalet, bl.a. vilka möjligheter som finns att
            döma till fängelse och överlämnande till särskild vård. Den nuvarande
            lagstiftningen har, som flera talare varit inne på, kritiserats
            utifrån en rad utgångspunkter.
          </note>
          <note>
            För det första har det ansetts att alltför många lagöverträdare
            överlämnas till psykiatrisk vård i stället för att dömas till
            fängelse. För det andra har det hävdats att den nuvarande ordningen
            ger utrymme för godtyckliga bedömningar, något som både socialberedningen
            och Bexeliuskommittén varit inne på. För det tredje bör frågan
            om att förhindra återfall i brott uppmärksammas när det gäller
            dem som överlämnas till sluten psykiatrisk vård. Det s.k. behovet
            av att stärka samhällsskyddet har varit föremål för en bred uppmärksamhet.
          </note>
          <note>
            Utskottet anser, i likhet med regeringen och föredraganden i
            regeringen, att reformbehovet är påtagligt på detta område. Utskottsmajoriteten
            har ansett att det framlagda lagförslaget rättar till de brister
            som finns i den nuvarande lagstiftningen samtidigt som man bibehåller
            inställningen att ta hänsyn till humanitära krav.
          </note>
          <note>
            Det framlagda lagförslaget har som utgångspunkt, när det gäller
            behandlingen av psykiskt störda lagöverträdare, att den straffrättsliga
            regleringe även i fortsättningen skall ta hänsyn till den psykiska
            statusen hos en person som begått en straffbelagd gärning.
          </note>
          <note>
            Den straffrättsliga särregleringen för lagöverträdare föreslås
            bli anpassad till nutida terminologi inom psykiatrin. Då försvinner
            begrepp som sinnesjukdom, sinneslöhet liksom det s.k. jämställdhetsbegreppet.
            Dessa begrepp ersätts med ett gemensamt begrepp för både lagstiftningen
            av psykiatrisk tvångsvård och för den lagstiftning som vi nu diskuterar,
            nämligen begreppet allvarlig psykisk störning. Det medför en viss
            begränsning av den grupp som omfattas av den straffrättsliga särregleringen.
            Man kan konstatera att i framtiden kommer otvivelaktigt fler personer
            att dömas till fängelse i stället för till psykiatrisk vård.
          </note>
          <note>
            Även i fortsättningen skall en brottsmålsdomstol få överlämna
            en lagöverträdare till psykiatrisk tvångsvård som en brottspåföljd.
            En förutsättning är att personen bl.a. lider av allvarlig psykisk
            störning. Har brottet begåtts under påverkan av allvarlig psykisk
            störning och finns det till följd av störningen risk för att han
            skall begå nya brott av allvarligt slag, får domstolen bestämma
            att vården skall förenas med särskild utskrivningsprövning.
          </note>
          <note>
            Även i detta avseende, för det första när det gäller att snäva
            in sjukdomsbegreppet, för det andra när det gäller den särskilda
            utskrivningsprövningen, kan sägas att samhällsskyddsaspekten har
            stärkts.
          </note>
          <note>
            Den straffrättsliga särregleringen för psykiskt störda lagöverträdare
            skall enligt förslaget även i fortsättningen innehålla en möjlighet
            att sätta ned straffet. Liksom enligt vad som nu gäller skall
            vidare den som begått ett brott under inverkan av allvarligt psykisk
            störning inte få dömas till fängelse.
          </note>
          <note>
            Herr talman! Utskottsmajoriteten anser att förslaget väl tillgodoser
            de krav som kan ställas på en framtida lagstiftning i detta avseende.
          </note>
          <note>
            I två reservationer har yrkats avslag på förslaget till ny lagstiftning.
            I reservation nr 1 kräver moderaterna närmast att socialberedningens
            förslag skall läggas till grund för en ny lagstiftning.
          </note>
          <note>
            I reservation nr 2 menar folkpartiet att socialberedningens förslag
            om en kombination av vård och straff bör vara en lämplig utgångspunkt
            för ett fortsatt utredningsarbete. Utskottet avvisar bestämt denna
            inriktning när det gäller den framtida lagstiftningen.
          </note>
          <note>
            Socialberedningens förslag innebär väsentliga avsteg från den
            nuvarande ordningen. Utskottet menar att det är svårt att acceptera
            socialberedningens förslag i ett system där vederbörlig hänsyn
            skall tas till humanitetens krav.
          </note>
          <note>
            Förslaget innebär ett svåröverskådligt och komplicerat system,
            och det har utsatts för en mycket häftig kritik av remissinstanserna,
            särskilt av de instanser som skulle ha att tillämpa lagstiftningen.
            Utskottet anser att det är helt uteslutet att lägga socialberedningens
            förslag till grund för en framtida lagstiftning.
          </note>
          <note>
            I folkpartireservationen kritiseras också det nya begreppet allvarlig
            psykisk störning.
          </note>
          <note>
            Utskottsmajoriteten har ansett att det är av stor betydelse att
            grundkriteriet för psykiatrisk tvångsvård är detsamma oavsett
            om vården ges som en påföljd av brott eller sker med stöd av vårdlagstiftningen.
            Med det nya begreppet avskaffas jämställdhetsbegreppet. Det innebär
            att färre personer än i dag kan bli föremål för den straffrättsliga
            särregleringen.
          </note>
          <note>
            Det är intressant att notera att folkpartiets representanter
            i socialutskottet tillstyrker detta förslag om sjukdomsbegreppet,
            medan folkpartisterna i justitieutskottet riktar stark kritik
            mot sjukdomsbegreppet. Britta Bjelle förklarade i sitt inlägg
            att hon hämtade stöd från socialutskottet när hon kritiserade
            begreppet allvarlig psykisk störning. Det stödet måste vara mycket
            svagt eftersom folkpartisterna i socialutskottet anslutit sig
            till den majoritet som ställt sig bakom begreppet allvarlig psykisk
            sjukdom.
          </note>
          <note>
            Herr talman! Det är inte enbart genom de föreslagna sjukdomsbegreppet
            som samhällsskyddsaspekten stärks i förhållande till nuvarande
            lagstiftning. Också förslaget om att i vissa fall kunna förordna
            om särskild utskrivningsprövning innebär en förstärkning av samhällsskyddsaspekten.
            Det förslaget har också tillstyrkts av socialutskottet, och även
            av de folkpartistiska ledamöterna i socialutskottet.
          </note>
          <note>
            Däremot är folkpartisterna i justitieutskottet kritiska till
            förslaget om den särskilda utskrivningsprövningen och hänvisar
            till att det skulle strida mot Hawaii-principen inom läkaretiken.
          </note>
          <note>
            Jag menar att socialutskottet borde ha särskilda kunskaper på
            detta område. När socialutskottet, även inkl. folkpartisterna,
            har tillstyrkt den särskilda utskrivningsprövningen, anser jag
            att man tryggt kan luta sig mot den inställningen. Det finns därför
            ingen anledning att bifalla fokpartiets reservation och skrivningar
            i detta avseende.
          </note>
          <note>
            När Britta Bjelle i sitt anförande säger: Vi i folkpartiet, menar
            Britta Bjelle, på de punkter, jag här åberopat: Vi folkpartister
            i justitieutskottet.
          </note>
          <note>
            Det skall bli synnerligen intressant att se hur voteringen angående
            dessa punkter utfaller i kammaren. Det borde uppenbaras en stor
            spricka i folkpartiet.
          </note>
          <note>
            I reservation nr 3 från centern krävs att möjligheten att överlämna
            psykiskt utvecklingsstörda till vård på specialsjukhus skall kvarstå.
          </note>
          <note>
            Omsorgslagstiftningen bygger på att specialsjukhusen skall avvecklas
            efter en övergångstid. Det är då naturligt att vi i detta lagstiftningsärende
            tar bort möjligheterna till överlämnande till sådan vård. Det
            föreslagna regelsystemet innebär att psykiskt utveckingsstörda
            endast i undantagsfall, precis som enligt nuvarnade lagstiftning
            kommer att dömas till fängelse.
          </note>
          <note>
            Skyddstillsyn och böter är enligt utskottets uppfattning de påföljder
            som i första hand bör komma i fråga.
          </note>
          <note>
            Herr talman! Jag yrkar avslag på de fyra reservationer som är
            fogade till utskottets betänkande. Jag vill tillägga att utskottet
            i bred enighet föreslår ett tillkännagivande till regeringen om
            behovet av resurser till psykiatrisk vård inom kriminalvården.
            Förslaget innebär utan tvivel att ett större antal psykiskt störda
            lagöverträdare kommer att vistas på våra kriminalvårdsanstalter.
          </note>
          <note>
            Det är närmast självklart att behovet av psykiatriska vårdresurser
            ökar. Det är viktigt att landstingen är villiga att ställa upp
            med psykiatrisk hjälp när det behövs, men det är också viktigt
            att behovet av särskilda resurser inom kriminalvårdsanstalterna
            beaktas.
          </note>
          <note>
            Kriminalvårdsstyrelsen har uppskattat att ökningen av antalet
            psykiskt störda lagöverträdare inom kriminalvårdsanstalterna kommer
            att bli ungefär
          </note>
          <note>
            100 personer. Detta ställer framöver alldeles obestridligt oerhört
            stora krav på kriminalvården.
          </note>
          <note>
            Detta måste uppmärksammas av regeringen i kommande budgetarbete.
          </note>
          <note>
            Herr talman! Jag yrkar bifall till justitieutskottets betänkande
            34 och avslag på samtliga reservationer.
          </note>
          <note type="speaker">
            Anf. 35 BRITTA BJELLE (fp) replik:
          </note>
          <note>
            Herr talman! Lars-Erik Lövdén har rätt när han säger att vi folkpartistiska
            ledamöter i justitieutskottet inte har gjort samma bedömning av
            begreppet allvarlig psykisk störning som våra kolleger i socialutskottet.
            Men det intressanta är att man inte nödvändigtvis måste ha exakt
            samma kriterier för tvångsvård som för psykiskt störda lagöverträdare
            som inte skall dömas till fängelse.
          </note>
          <note>
            Redan i dag är kriterierna inte likartade för dessa båda kategorier.
            Jag kan inte se varför man inte också i framtiden kan ha olika
            kriterier för huruvida någon skall dömas till sluten psykiatrisk
            vård eller beredas tvångsvård enligt de regler som ersätter
          </note>
          <note>
            LSPV.
          </note>
          <note>
            Det kan naturligtvis sägas att det är mycket enklare om man har
            en likartad formulering. Men det är inte alltid säkert att detta
            är det viktiga. När det gäller frågan om vilka som skall anses
            som allvarligt psykiskt störda enligt det nya begreppet, menar
            vi att begreppet ''allvarlig psykisk störning'' skall ersätta
            begreppen sinnessjukdom, sinnesslöhet och jämställdhetsbegreppet.
          </note>
          <note>
            Jag vill av Lars-Erik Lövdén veta på vilket sätt kriterierna
            är utformade så att man faktiskt begränsar den krets som kommer
            att dömas till sluten psykiatrisk vård. I propositionen står på
            många ställen att det skall bli en mindre krets, men det står
            inte på vilket sätt som denna krets skall bli mindre.
          </note>
          <note>
            Om man ser till justitieutskottets område menar vi, att om ambitionen
            är att färre skall dömas till sluten psykiatrisk vård, kommer
            detta enligt vår mening inte att inträffa genom införandet av
            den nya termen, eftersom avgränsningen inte är så klar.
          </note>
          <note>
            Socialutskottet har andra ambitioner. Där borde egentligen inte
            färre bli föremål för tvångsvård.
          </note>
          <note>
            Såvitt jag förstår är det inte riktigt samma personer vi talar
            om, och då förstår jag inte varför man inte skulle kunna ha olika
            begrepp.
          </note>
          <note>
            Lars-Erik Lövdén säger att det riktats häftig kritik mot socialberedningens
            förslag. Den häftiga kritiken gällde minimitider. När det gäller
            de minimitider som föreslås i socialberedningens förslag, är vår
            uppfattning att sådana inte borde ingå i ett förslag som vi anser
            rimligt.
          </note>
          <note type="speaker">
            Anf. 36 GÖTHE KNUTSON (m) replik:
          </note>
          <note>
            Herr talman! Även jag skulle vilja fråga socialdemokraternas
            företrädare, utskottets vice ordförande Lars-Erik Lövdén, om han
            kan konkretisera begreppet ''en mera begränsad krets''.
          </note>
          <note>
            Han säger att det kommer att bli förändringar, som skulle åstadkomma
            att det blir färre som döms till sluten psykiatrisk vård. I propositionen
            finner man, som utskottets ordförande nyss sade, inga konkretiseringar
            av detta.
          </note>
          <note>
            Sedan handlar det om kritiken mot socialberedningen. Ja, den
            kritiken var ju mycket begränsad. Det gällde vårdtiderna. Skall
            man döma ut ett mycket grundligt arbete därför att ett antal remissinstanser
            på en punkt har riktat kritik? Man skall naturligtvis i första
            hand försöka åstadkomma en ändring på den punkten, men inte av
            hela förslaget.
          </note>
          <note>
            I mån av tid, herr talman, skall jag be att få hänvisa till ett
            par tidningsartiklar om hur dåligt läget är då det gäller den
            psykiatriska vården på sjukhusen.
          </note>
          <note>
            Den 29 maj -- förvisso helt nyligen -- berättar man i Bergslagsbladet
            om olidliga förhållanden på den avdelning som har hand om den
            akuta psykiatriska vården. Där har senildementa plockats in, i
            brist på andra platser. Detta åstadkommer förfärliga problem för
            personalen. De patienter som vistas där efter att ha gjort sig
            skyldig till brottslig gärning befinner sig ofta i ett tillstånd
            som vi kan kalla högexplosivt, och de kommer i kontakt med senildementa,
            som ju faktiskt inte alltid vet vad de säger och gör.
          </note>
          <note>
            I Svenska Dagbladet den 12 augusti 1989 berättade en byråchef
            på socialstyrelsen att medelvårdtiden var sex månader för dem
            som släpptes ut efter att tidigare ha dömts till sluten psykiatrisk
            vård.
          </note>
          <note>
            Samme byråchef uppgav att de psykiatriska klinikerna släpper
            ut patienter som dömts till sluten psykiatrisk vård, trots att
            de inte är botade och därmed kan vara farliga för allmänheten.
          </note>
          <note>
            Jag har flera citat som också utskottets värderade vice ordförande
            kanske skulle ha tagit del av. Det finns en kartläggning från
            Karsuddens sjukhus, som utskottets ordförande citerade och som
            är intressant.
          </note>
          <note type="speaker">
            Anf. 37 INGBRITT IRHAMMAR (c)
          </note>
          <note>
            replik:
          </note>
          <note>
            Herr talman! På tal om olika synpunkter från ett partis sida
            i en fråga som diskuteras i två olika utskott, kan jag inte låta
            bli att poängtera att det här kan bli ett problem för Lars-Erik
            Lövdén i dag --
          </note>
          <note>
            hur han skall rösta när det gäller hans ställningstagande i justitieutskottet
            tillsammans med övriga partier mot centerpartiet. Det var inte
            viktigt, tyckte man då, att direkt meddela målsägande om att någon
            gärningsman hade avvikit från en sjukvårdsinrättning -- vilket
            däremot socialutskottets majoritet ansåg. Tänker Lars-Erik
          </note>
          <note>
            Lövdén rösta mot socialutskottets ställningstagande?
          </note>
          <note>
            Men min viktigaste fråga till Lars-Erik Lövdén gäller de utvecklingsstörda.
            Vi ser alltså mycket allvarligt på att utvecklingsstörda kan placeras
            i fängelse. Att det bara gäller ett fåtal är ingen ursäkt. Utvecklingsstörda
            hör inte hemma inom fängelser.
          </note>
          <note>
            Vi är överens om att de här specialsjukhusen som vi har i dag
            skall avvecklas på sikt. Vi vet inte hur vi skall lösa detta problem
            i framtiden, och det är därför som vi vill ha en utredning. Men
            vilka skäl vill Lars-Erik Lövdén anföra som förklaring -- eller
            låt oss säga ursäkt för att över huvud taget kunna tänka sig att
            placera psykiskt utvecklingsstörda i ett fängelse?
          </note>
          <note type="speaker">
            Anf. 38 LARS-ERIK LÖVDÉN (s) replik:
          </note>
          <note>
            Herr talman! Britta Bjelle säger att det inte är nödvändigt att
            ha samma sjukdomsbegrepp i de båda lagstiftningarna. Nej, men
            Britta Bjelle måste väl medge att det obestridligen är en oerhörd
            fördel om man har samma sjukdomsbegrepp i bägge lagstiftningarna.
            Socialutskottet har också i sitt yttrande framhållit att det är
            en fördel med samma sjukdomsbegrepp. Det är ju i bägge fallen
            en tvångsvård som skall tillämpas. I det ena fallet är det ett
            administrativt omhändertagande, och i det andra en påföljd för
            brott. Då kan jag inte förstå annat än att det är en mycket stor
            fördel om man tillämpar samma sjukdomsbegrepp.
          </note>
          <note>
            Britta Bjelle och även Göthe Knutson ifrågasätter om det nya
            begreppet allvarlig psykisk störning leder till att färre kommer
            att dömas till psykiatrisk vård och att fler kommer att dömas
            till fängelse. Jag hänvisar till justitieutskottets hearing, kriminalvårdsstyrelsens
            beräkningar, riksåklagarens uppfattning och domstolsverkets uppfattning.
            Alla bedömare har ju uppfattningen att det här leder till att
            fler psykiskt störda lagöverträdare kommer att dömas till fängelse
            framöver. Jag nämnde att kriminalvårdsstyrelsen kalkylerar med
            -- och planerar för -- att det kommer att bli en ökning med 100
            i förhållande till nuläget.
          </note>
          <note>
            Det har visserligen, enligt kriminalvårdsstyrelsens uppfattning,
            redan skett en åtstramning, sedan
          </note>
          <note>
            Bexeliuskommittén lade fram sitt förslag. Men det sker en ytterligare
            åtstramning med det nya sjukdomsbegreppet.
          </note>
          <note>
            Göthe Knutson talar i sin replik om de problem som finns inom
            psykiatrin. Visst finns det problem inom psykiatrin. Men jag kan
            inte se att det är ett skäl till att i än större utsträckning
            -- ja, nästan helt och hållet -- avvara möjligheterna till påföljden
            psykiatrisk vård framöver och i stället döma till fängelse. Har
            jag uppfattat Göthe Knutsons och moderaternas reservation riktigt,
            så är det vad man eftersträvar -- att bara ett fåtal fall framöver
            skall dömas till psykiatrisk vård, medan den absoluta merparten
            av dem som i dag döms till psykiatrisk vård framgent skall dömas
            till fängelse.
          </note>
          <note>
            Jag kan inte se att argumentet att det är så illa ställt inom
            psykiatrin, eller inom delar av psykiatrin, håller som motiv för
            att ge efter på humanitetens krav i den utsträckning som Göthe
            Knutson gör i sitt inlägg.
          </note>
          <note type="speaker">
            Anf. 39 BRITTA BJELLE (fp) replik:
          </note>
          <note>
            Herr talman! Till Lars-Erik Lövdén vill jag säga att jag tycker
            att det är bra, t.o.m. utmärkt, om utvecklingen visar att den
            här propositionen leder till att färre döms till sluten psykiatrisk
            vård och fler anses vara kapabla att ta ansvar för sina handlingar.
          </note>
          <note>
            I fråga om begreppet allvarlig psykisk störning vill jag säga
            följande. När man går tillbaka till
          </note>
          <note>
            Bexeliuskommittén och ser på vad som hände med jämställdhetsbegreppet,
            så visar det sig att praxis ganska snabbt blev sådan att jämställdhetsbegreppet
            kom att användas i ett betydligt vidare sammanhang än man hade
            tänkt från början, när jämställdhetsbegreppet kom till.
          </note>
          <note>
            Både Bexeliuskommittén och socialberedningen påvisar ju att man
            har använt det alldeles för vitt --
          </note>
          <note>
            vidlyftigt är kanske fel uttryck -- i förhållande till vad bakgrunden
            var.
          </note>
          <note>
            När det gäller remissopinionen för socialberedningen har det
            ändå framförts mycket stark kritik mot begreppet allvarlig psykisk
            störning. När man läser propositionen finner man ju hur svårt
            det är att avgränsa ett sådant här begrepp. Det finns inte några
            riktigt klara kriterier.
          </note>
          <note>
            Regeringen säger att begreppet är snävare, men det står nästan
            ingenstans hur man skall använda begreppet på ett snävare sätt.
          </note>
          <note>
            Vid hearingen har jag fått belägg för min teori. Jag frågade
            en läkare vad allvarlig psykisk störning skulle innebära -- om
            fler av dem som i dag är jämställda inte skulle anses vara allvarligt
            psykiskt störda. Den läkaren, vars namn jag just nu har glömt
            bort, trodde inte att det skulle bli så stor skillnad. Det är
            därför som jag menar att på vårt område vore det naturligt om
            vi inte hade just det här begreppet.
          </note>
          <note type="speaker">
            Anf. 40 GÖTHE KNUTSON (m):
          </note>
          <note>
            Herr talman! Utskottets vice ordförande, socialdemokraten Lars-Erik
            Lövdén, försvarar inte oväntat regeringens proposition och majoritetsskrivningen
            i betänkandet. Men vad som står där blir ju inte mera sant för
            det.
          </note>
          <note>
            Vi kan konstatera att det är icke tillfredsställande att man
            inom den psykiatriska vården blandar sådana som har gjort sig
            skyldiga till grov brottslighet -- mördare, våldsverkare över
            huvud taget -- med vanliga psykiskt sjuka patienter. Det måste
            vi försöka ändra på, för det är ju fel att fortsätta på det sättet.
          </note>
          <note>
            Då vill vi moderater att det skall finnas en kombination av psykvård
            och straffrättslig påföljd i form av fängelse. Denna vård, för
            dem som behöver den, skall kunna ges inom kriminalvården.
          </note>
          <note>
            Då avlastar man ju landstingssjukhusens psykvård.
          </note>
          <note>
            Sedan skulle jag vilja säga att visst har det tagits steg i rätt
            riktning, dvs. att färre av de uppmärksammade förövarna av mord
            och annan våldsverkan har blivit överförda till sluten psykiatrisk
            vård. Jag skulle vilja nämna ett exempel, ett fall som inträffade
            för ett par år sedan och som upprörde hela svenska folket.
          </note>
          <note>
            En utländsk medborgare sköt ihjäl ett par, kanske det var tre,
            personer i samma familj. Denne förslagne brottsling gjorde sitt
            yttersta för att få sluten psykiatrisk vård. Han spelade så mycket
            han kunde. Men vid det tillfället var massmediatrycket, grundat
            på allmänhetens rättsuppfattning, så starkt -- jag påstår detta
            -- att ingen läkarundersökning skulle kunna ha kommit fram till
            annat än att denna person var frisk.
          </note>
          <note>
            Följaktligen blev det en straffrättslig påföljd --
          </note>
          <note>
            dessutom, om jag minns rätt, i hans eget hemland, vilket är litet
            mera än i Sverige. Vi slapp ifrån den risk som det innebär när
            en mördare, en dråpare eller en våldsverkare efter bara sex månader
            går ut som en fri man bland allmänheten och väldigt ofta -- jag
            tror att det är i ungefär hälften av fallen gör sig skyldig till
            nya övergrepp, kanske rent av mord.
          </note>
          <note>
            Det finns ett starkt krav på att allmänheten skall ha ett skydd.
            Vi skall inte släppa ut personer, som är gravt kriminellt belastade
            och som dömts till sluten psykiatrisk vård.
          </note>
          <note type="speaker">
            Anf. 41 INGBRITT IRHAMMAR (c):
          </note>
          <note>
            Herr talman! Lars-Erik Lövdén framhåller ofta att socialdemokraterna
            står för och värnar en human kriminalvård. Och det är inte bara
            i debatter. Jag måste säga att socialdemokraterna gör det i väldigt
            många förslag som de lägger fram, och det vill jag ge dem en eloge
            för.
          </note>
          <note>
            Jag har därför förståelse för att Lars-Erik Lövdén inte vill
            svara på vilka skäl han anför som en förklaring till eller ursäkt
            för att psykiskt utvecklingsstörda i framtiden kan placeras i
            fängelse. Jag vill då ställa frågan på ett annat sätt:
          </note>
          <note>
            Hur stämmer socialdemokraternas uttalanden om värnande av en
            human kriminalvård med att ni nu är beredda att sätta psykiskt
            utvecklingsstörda i fängelse?
          </note>
          <note type="speaker">
            Anf. 42 LARS-ERIK LÖVDÉN (s):
          </note>
          <note>
            Herr talman! Jag hann inte med att besvara
          </note>
          <note>
            Ingbritt Irhammars fråga i den förra repliken, och jag tänkte
            att jag skulle göra det nu.
          </note>
          <note>
            Det föreslagna regelsystemet när det gäller psykiskt störda lagöverträdare
            innebär att de framöver endast i undantagsfall skall dömas till
            fängelse, precis som det är för närvarande. Det händer också i
            dag att psykiskt utvecklingsstörda döms till fängelse. Utskottet
            understryker betydelsen av att det sker bara i undantagsfall och
            att i första hand böter och skyddstillsyn skall komma i fråga.
          </note>
          <note>
            Utöver detta vill jag lägga till att när vi tar bort möjigheten
            att döma till vård på specialsjukhus kvarstår även framöver en
            möjlighet att i administrativ ordning omhänderta psykiskt utvecklingsstörda
            för tvångsvård. Det blir inte någon dramatisk skillnad i förhållande
            till det nuvarande regelsystemet.
          </note>
          <note>
            Än en gång till Göthe Knutson: Det förslag som moderaterna lägger
            i kammaren i dag har jag uppfattat så, att framgent skall i stort
            sett alla psykiskt störda lagöverträdare dömas till fängelse.
          </note>
          <note>
            Låt vara att vi skall se till att det inom kriminalvården finns
            resurser för behandling av psykiskt störda lagöverträdare.
          </note>
          <note>
            Jag tycker att det förslaget är utomordentligt anmärkningsvärt.
            Det torde inte finnas något demokratiskt land -- jag skall göra
            vissa reservationer -- som har ett sådant system som det
          </note>
          <note>
            Göthe Knutson och moderaterna vill införa. Alla demokratiska
            länder har en särreglering för psykiskt störda lagöverträdare,
            och det skulle naturligtvis bli väldigt uppmärksammat om Göthe
          </note>
          <note>
            Knutsons idéer, som han förespråkar här från talarstolen, skulle
            föras ut i praktisk verklighet.
          </note>
          <note>
            Till Britta Bjelle vill jag säga att jag konstaterade i mitt
            huvudanförande att det finns skillnader mellan folkpartisterna
            i justitieutskottet och folkpartisterna i socialutskottet. Folkpartisterna
            i socialutskottet, som borde vara experterna på det här området,
            har tillstyrkt begreppet allvarlig psykisk störning. De har menat
            att det är ett begrepp som låter sig väl definieras men som naturligtvis
            framför allt socialstyrelsen måste följa utvecklingen av. Folkpartisterna
            i socialutskottet har också tillstyrkt den särskilda utskrivningsprövningen,
            medan folkpartisterna i justitieutskottet har gått emot det förslaget.
          </note>
          <note>
            Herr talman! Jag vill avsluta med att säga att en majoritet i
            utskottet tycker att propositionen innehåller förslag som vi har
            väntat på i många år och som nu äntligen får möjlighet att genomföras
            i praktiken. Det är ett efterlängtat förslag som moderniserar
            och förbättrar lagstiftningen på området.
          </note>
          <note>
            Jag yrkar än en gång bifall till utskottets hemställan.
          </note>
          <note type="speaker">
            Anf. 43 INGBRITT IRHAMMAR (c):
          </note>
          <note>
            Herr talman! Mycket kort. För oss i centern har begreppet human
            kriminalvård inte att göra med mängden av psykiskt utvecklingsstörda
            som kan komma att hamna i fängelse utan med principen att dessa
            människor inte skall placeras i fängelse. Vi anser alltså, oberoende
            av om det har varit möjligt fram tills i dag, att så inte skall
            ske i framtiden.
          </note>
          <note type="speaker">
            Anf. 44 GÖTHE KNUTSON (m):
          </note>
          <note>
            Herr talman! Det skall förvisso inte bli något långt anförande.
            Men efter vice ordföranden Lövdéns anmärkningsvärda tackling gentemot
            den moderata reservationen nr 1 ber jag än en gång att få upplysa
            om att vi reservanter ville att utskottet skulle skriva följande:
            ''Enligt utskottets mening är socialberedningens förslag en bättre
            utgångspunkt för en reform på området. Ett nytt system bör alltså
            bygga på huvudregeln att straffrättslig påföljd och vård kombineras.''
          </note>
          <note>
            Sedan går jag till den moderata motionen, som naturligtvis även
            utskottets vice ordförande har läst mycket grundligt. Den är omfattande,
            men den är väldigt intressant. Den är uppenbarligen också själva
            kärnan i den här debatten. Under rubriken
          </note>
          <note>
            Socialberedningen sägs följande: ''Beredningen föreslog att det
            skall skapas en påföljdskombination av fängelse och rättspsykiatrisk
            vård. Om den som är allvarligt psykiskt störd döms till fängelse
            skall rätten kunna besluta att han under strafftiden skall genomgå
            psykiatrisk tvångsvård. Beträffande en liten grupp som är mycket
            allvarligt psykiskt störd skall det dock vara förbjudet att döma
            till fängelse.''
          </note>
          <note>
            Med detta, herr talman, har vice ordförandens senaste inlägg
            å det grövsta blivit vederlagt.
          </note>
          <note type="speaker">
            Anf. 45 LARS-ERIK LÖVDÉN (s):
          </note>
          <note>
            Herr talman! Jag har, Göthe Knutson, med mycket stort intresse
            tagit del av motionen och reservationen. Det som gjorde att jag
            reagerade från talarstolen i dag var faktiskt inte innehållet
            i reservationen och motionen, utan det var Göthe
          </note>
          <note>
            Knutsons anförande. Jag uppfattade Göthe
          </note>
          <note>
            Knutsons anförande på det viset att Göthe Knutson förespråkar
            en lösning som innebär att man i fortsättningen skall döma till
            fängelse i nästan alla de fall där man i dag dömer till psykiatrisk
            vård och att man inom ramen för kriminalvårdsanstalterna skulle
            ha resurser för eventuell behandling av psykiskt störda lagöverträdare.
            Det var det jag polemiserade mot.
          </note>
          <note>
            Vi socialdemokrater kan naturligtvis inte tänka oss en sådan
            lösning, och vi kan inte heller tänka oss den lösning som förespråkas
            i den moderata reservationen och motionen.
          </note>
          <note type="speaker">
            Anf. 46 GÖTHE KNUTSON (m):
          </note>
          <note>
            Herr talman! Det är mest praktiskt -- om inte annat så tidsmässigt
            -- att man inte uttolkar mer än vad som har blivit sagt. Vice
            ordförande Lövdén övertolkade sålunda mig. Det är den moderata
            politiken och dess förslag jag här har företrätt och därmed också
            den aktade socialberedningens förslag.
          </note>
          <note type="speaker">
            Anf. 47 LARS-ERIK LÖVDÉN (s):
          </note>
          <note>
            Herr talman! Jag konstaterar nu att Göthe
          </note>
          <note>
            Knutson tar tillbaka vad han sade i sitt anförande från talarstolen
            och att han numera står bakom innehållet i den moderata reservationen
            och den moderata motionen.
          </note>
          <note type="speaker">
            Anf. 48 GÖTHE KNUTSON (m):
          </note>
          <note>
            Herr talman! Det är inte lätt att ta tillbaka något man inte
            har sagt. Herr Lövdén är faktiskt ute på en ganska vansklig väg.
            Jag vill dock inte tro att det finns något behov av speciell vård.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande socialutskottets betänkanden 1990/91:SoU16
            och SoU13 samt justitieutskottets betänkande 1990/91:JuU34.
          </note>
          <note>
            Socialutskottets betänkande SoU16
          </note>
          <note>
            Utskottets hemställan bifölls.
          </note>
          <note>
            Socialutskottets betänkande SoU13
          </note>
          <note>
            Mom. 4 (lag om skydd för dementa)
          </note>
          <note>
            Utskottets hemställan bifölls med 173 röster mot
          </note>
          <note>
            126 för reservation 1 av Daniel Tarschys m.fl. 1
          </note>
          <note>
            ledamot avstod från att rösta.
          </note>
          <note>
            Mom. 6 (omgivningsskyddet)
          </note>
          <note>
            Utskottets hemställan bifölls med 175 röster mot
          </note>
          <note>
            131 för reservation 3 av Daniel Tarschys m.fl. 1
          </note>
          <note>
            ledamot avstod från att rösta.
          </note>
          <note>
            Mom. 13 (begränsade vårdtider)
          </note>
          <note>
            Utskottets hemställan bifölls med 285 röster mot
          </note>
          <note>
            20 för reservation 5 av Anita Stenberg.
          </note>
          <note>
            Mom. 14 (konvertering)
          </note>
          <note>
            Utskottets hemställan bifölls med 274 röster mot
          </note>
          <note>
            34 för reservation 6 av Gudrun Schyman och Anita
          </note>
          <note>
            Stenberg.
          </note>
          <note>
            Mom. 17 (behandlingen av patienten)
          </note>
          <note>
            Utskottets hemställan bifölls med 287 röster mot
          </note>
          <note>
            20 för reservation 7 av Anita Stenberg.
          </note>
          <note>
            Mom. 27 (domstolsorganisationen)
          </note>
          <note>
            Utskottets hemställan bifölls med 270 röster mot
          </note>
          <note>
            37 för reservation 11 av Rosa Östh och Göran
          </note>
          <note>
            Engström. 1 ledamot avstod från att rösta.
          </note>
          <note>
            Mom. 28 (psykiatrisk kompetens)
          </note>
          <note>
            Utskottets hemställan bifölls med 217 röster mot
          </note>
          <note>
            91 för reservation 12 av Sten Svensson m.fl.
          </note>
          <note>
            Mom. 47--49 (huvudmannaansvaret för rättpsykiatriska undersökningar
            m.m.)
          </note>
          <note>
            Utskottets hemställan bifölls med 158 röster mot
          </note>
          <note>
            148 för reservation 17 av Daniel Tarschys m.fl. 1
          </note>
          <note>
            ledamot avstod från att rösta.
          </note>
          <note>
            Mom. 54 och 55 (avveckling av rättpsykiatriska kliniker och stationer)
          </note>
          <note>
            Utskottets hemställan -- som ställdes mot reservation 19 av Daniel
            Tarschys m.fl. -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande JuU34
          </note>
          <note>
            Mom. 1 (avslag på propositionen bilaga 2 m.m.)
          </note>
          <note>
            Först biträddes reservation 1 av Jerry Martinger m.fl. med 60
            röster mot 40 för reservation 2 av
          </note>
          <note>
            Britta Bjelle och Lars Sundin. 208 ledamöter avstod från att
            rösta.
          </note>
          <note>
            Härefter bifölls utskottets hemställan med 213
          </note>
          <note>
            röster mot 58 för reservation 1 av Jerry Martinger m.fl. 38 ledamöter
            avstod från att rösta.
          </note>
          <note>
            Mom. 4 (vård i specialsjukhus m.m.)
          </note>
          <note>
            Utskottets hemställan bifölls med 263 röster mot 39
          </note>
          <note>
            för reservation 3 av Ingbritt Irhammar och Kjell
          </note>
          <note>
            Ericsson. 5 ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Beslut om samlad votering
          </note>
          <note>
            Beträffande de på föredragningslistan närmast upptagna ärendena,
            lagutskottets betänkanden
          </note>
          <note>
            LU35, LU33 och LU36, beslöt kammaren på förslag av talmannen
            att de fick företas till avgörande i ett sammanhang sedan debatten
            i dessa ärenden avslutats.
          </note>
          <note>
            8 § Sjöfylleri m.m.
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1990/91:LU35 Sjöfylleri m.m. (prop. 1990/91:128).
          </note>
          <note type="speaker">
            Anf. 49 ROLF DAHLBERG (m):
          </note>
          <note>
            Herr talman! Onykterhetsbrott till sjöss regleras i sjölagen.
            Regeringen föreslår nu att brotten skall delas in i två grader,
            sjöfylleri och grovt sjöfylleri.
          </note>
          <note>
            Ingen har haft invändningar mot den delen i regeringens förslag.
          </note>
          <note>
            I ett stort antal motioner krävs däremot att promillegränser
            skall införas även till sjöss i likhet med vad som gäller för
            trafiken på våra gator och vägar.
          </note>
          <note>
            I propositionen läggs inte fram något förslag om införande av
            promillegränser för sjöfarten.
          </note>
          <note>
            Departementschefen gör bedömningen att det inte nu finns ett
            tillräckligt beredningsunderlag för ett sådant förslag. Hon anser
            det samtidigt angeläget att frågan snarast blir föremål för förnyade
            överväganden och att en utredning därför bör få i uppdrag att
            behandla frågan. Utrednignens uppdrag bör omfatta även frågor
            om behovet av kompetenskrav eller behörighetsvillkor för vissa
            typer av sjötrafik liksom vissa andra frågor som kan ha samband
            med, eller vara av betydelse för, frågan om promilleregler.
          </note>
          <note>
            Detta är enligt oss moderater en riktig bedömning.
          </note>
          <note>
            Förhållandena till sjöss är så annorlunda att stora svårigheter
            att överföra trafikbrottslagens bestämmelser om promilleregler
            föreligger. Jag skall peka på några sådana problem.
          </note>
          <note>
            Sjölagens bestämmelser har betydligt mera vidsträckt tillämpningsområde
            än trafikbrottslagen. Enligt sjölagen tillämpas denna på alla
            ombord som har en väsentlig betydelse för säkerheten till sjöss.
            Helt uppenbart råkar man här ut för gränsdragningsproblem. Vem
            skall fällas och vem skall frias av dem som är ombord på båten?
            En annan fråga av betydelse är: Skall alla typer av båtar falla
            under promillereglerna -- roddbåtar, ekor, kanoter, brädor osv?
            Var skall avgränsningen göras?
          </note>
          <note>
            Hur skall övervakning och kontroll av efterlevnaden gå till?
            Sverige har tiotusentals vattendrag, sjöar, älvar, åar och tjärnar
            där det förekommer omfattande båttrafik. Vem skall kontrollera
            att lagen efterlevs? Hur blir samordningen med andra länder som
            vi delar havsvattnen med -- Norge, Danmark, Finland osv?
          </note>
          <note>
            Frågorna och problemen är många.
          </note>
          <note>
            Regler vilkas efterlevnad man inte kan kontrollera innebär alltid
            risk för att medborgarnas respekt i största allmänhet urholkas
            för de lagar som vi här i riksdagen stiftar.
          </note>
          <note>
            En starkt utökad kontroll av promilleregler till sjöss skulle
            förmodligen medföra att de begränsade resurser som finns används
            på ett för sjösäkerheten ineffektivt sätt. Man skulle jaga bagatellartade
            förseelser samtidigt som angelägna bevaktningsuppgifter eftersattes.
          </note>
          <note>
            Vi moderater är därför tveksamma till om det går eller ens är
            lämpligt att införa promilleregler till sjöss. Den utredning som
            nu skall studera frågan närmare bör därför bedrivas förutsättningslöst
            och inte bindas av direktivet att inriktningen på utredningsarbetet
            absolut skall vara promillereglering. I reservation 2 framför
            vi dessa synpunkter, och jag yrkar bifall till denna reservation.
          </note>
          <note>
            Herr talman! I ett särskilt yttrande pekar vi moderata ledamöter
            i lagutskottet på de oönskade effekter som ändringarna i trafikbrottslagen
            fått sedan den ändrades 1989. Domstolarna frångår i dag i stor
            utsträckning att döma till fängelse för rattfylleri som normalstraff,
            detta till följd av uttalanden från justitieutskottet 1989 när
            frågan behandlades.
          </note>
          <note>
            Vi moderater reserverade oss mot denna uppmjukning av straffpåföljden
            när den infördes.
          </note>
          <note>
            Därefter har vi försökt återinföra tidigare ordning.
          </note>
          <note>
            Vi ledamöter i lagutskottet har funnit anledning att peka på
            detta, eftersom här görs en jämförelse mellan trafikförseelser
            till lands resp. till sjöss.
          </note>
          <note>
            Däremot kan vi inte instämma i centerns och miljöpartiets krav
            på att införa strängare regler till sjöss än till lands. Enhetlighet
            och harmonisering i rättsordningen har ett mycket stort värde.
          </note>
          <note>
            Dessutom anser vi att den bedömning som centern och miljöpartiet
            har gjort i sak är fel. Det har vi framfört i ett särskilt yttrande
            fogat vid utskottets betänkandet.
          </note>
          <note type="speaker">
            Anf. 50 ULLA ORRING (fp):
          </note>
          <note>
            Herr talman! Äldre man dog när hans båt rammades. Det var vid
            22-tiden på lördagskvällen som olyckan inträffade. Ett vittne
            berättade för polisen att mannen färdades i sin båt i mycket låg
            fart efter Umeälven. En större båt kom körande efter i samma riktning.
            Det var fortfarande ljust ute men uppenbarligen såg inte föraren
            eller hans passagerare den mindre båten framför sig. Föraren misstänks
            att ha varit onykter. I en annan tidningsnotis refereras en olycka
            vid sjön Uttran söder om Stockholm där en sjuttonårig pojke drunknade
            i samband med en båtfärd.
          </note>
          <note>
            I pressen i måndags fanns dessa notiser och det är en tydlig
            illustration av verkligheten bakom det betänkande som vi nu skall
            behandla --
          </note>
          <note>
            sjöfyllerilagen.
          </note>
          <note>
            De refererade händelserna bekräftar vad folkpartiet liberalerna
            länge hårt och medvetet arbetat för nämligen att alkohol och trafik
            inte hör ihop vare sig till sjöss eller till lands. På intet sätt
            kan vi tillåta att alkoholen får skörda oskyldiga offer på grund
            av att bilförare eller båtförare är onyktra. Den ökade trafiken
            med småbåtar med starka motorer är också ett tilltagande problem.
          </note>
          <note>
            Enligt tillgänglig statistik syns antalet olyckor med dödlig
            utgång i fritidsbåtar i och för sig inte ha ökat.
          </note>
          <note>
            Men vad som är allvarligt är att andelen omkomna, som varit så
            alkoholpåverkade att de enligt vägtrafikens normer skulle kunna
            dömas till minst rattonykterhet, har ökat. Det visar än en gång
            att alkohol och båtar innebär en stor risk.
          </note>
          <note>
            Förra året omkom 73 personer i samband med fritidsbåtolyckor.
            Av dessa var 64 % berusade.
          </note>
          <note>
            Liksom tidigare år inträffade de flesta dödsfallen med en öppen
            båt med motor och på mindre sjöar eller i s.k. skyddade vatten.
            I de flesta fallen har de omkomna ramlat överbord. I fem sex fall
            var snabbgående båtar inblandade.
          </note>
          <note>
            Här behövs både fasta regler och en intensiv upplysning och information
            till framför allt ungdomar, men även män i 40-årsåldern är en
            riskgrupp. Jag återkommer i mitt inlägg till den problematiken.
          </note>
          <note>
            Hela samhället måste därför ställa upp för att inskärpa insikten
            om att alkohol och trafik inte kan tolereras. Det behövs en nationell
            samling för att föra ut det budskapet, tycker jag.
          </note>
          <note>
            Under de senaste åren har frågan om en skärpning av villkoren
            om onykterhet till sjöss varit föremål för överväganden och förslag
            i lagutskottet. Från folkpartiet liberalernas sida har vi medverkat
            till att flytta fram positionerna för en strängare syn på problemet
            med alkohol och trafik. Vi har med skärpa framhållit att nuvarande
            ordning inte kan tolereras. Åtskilliga motioner från engagerade
            folkpartister har passerat lagutskottet. Bl.a. har
          </note>
          <note>
            Elver Jonsson väckt flera motioner i frågan.
          </note>
          <note>
            När lagutskottet våren 1988 behandlade en flerpartimotion med
            Elver Jonsson som första namn enades utskottet om ett tillkännagivande
            till regeringen vars innebörd var att regeringen skulle komma
            med förslag om ändring av sjölagen.
          </note>
          <note>
            Därefter har frågan varit aktuell i utskottet vid ett par tillfällen,
            där vi ytterligare markerat vårt ställningstagande. Våra reservationer
            har utmynnat i krav, där vi begärt att riksdagen, i samband med
            den av regeringen påbörjade översynen av frågan om sjöonykterheten,
            krävt ändrade straffbestämmelser i sjölagen och dessutom att regeringen
            borde överväga spörsmålet om promilleregler.
          </note>
          <note>
            Folkpartiet liberalerna ansåg då liksom nu att sjölagens bestämmelser
            borde anpassas till trafikbrottslagens regler, och att utgångspunkten
            för reglerna bör vara en principiell nollgräns.
          </note>
          <note>
            Jag vill även framhålla att självklart måste man vid en sådan
            anpassning till trafikbrottslagens straffbestämmelser ta hänsyn
            till att sjölagens bestämmelser har ett betydligt mer vidsträckt
            tillämpningsområde än trafikbrottslagens.
          </note>
          <note>
            Straffbestämmelsen i sjölagen gäller sålunda inte endast den
            som framför fartyget, utan även andra personer som utför viktiga
            uppgifter ombord. Här handlar det då såväl om stora fartyg, färjor
            med stor besättning, som den lilla båtens ensamförare.
          </note>
          <note>
            Herr talman! När nu regeringen långt om länge lägger fram en
            proposition så är det ett förslag som vi från folkpartiet liberalernas
            sida länge efterlyst.
          </note>
          <note>
            Några promilleregler för sjötrafiken föreslås dock inte i det
            nu framlagda förslaget. Men straffansvar kommer dock att krävas
            av den onyktre föraren om han eller hon varit så påvekad att det
            kan antas att han inte på ett betryggande sätt kunnat utföra de
            uppgifter som ålegat honom.
          </note>
          <note>
            Sjölagens onykterhetsbrott delas in i två grader, som Rolf Dahlberg
            varit inne på här tidigare, sjöfylleri och grovt sjöfylleri. Om
            brottet skall betraktas som grovt -- och då utdöms fängelsestraff
            -- beror på vilken uppgift gärningsmannen haft att fullgöra.
          </note>
          <note>
            Folkpartiet liberalerna stöder detta förslag, som innebär en
            skärpning av gällande ordning som vi länge efterfrågat. Samtidigt
            kan vi konstatera att det också saknas beslutsunderlag för att
            i dag införa promilleregler. Vi avvaktar därför den kompletterande
            utredning som skall arbeta med frågan.
          </note>
          <note>
            Från vår sida har vi däremot kunnat påverka utskottets skrivning
            och fått gehör för folkpartiet liberalernas krav om att det fortsatta
            utredningsarbetets inriktning skall leda till införande av en
            promilleregel. Det är folkpartisten
          </note>
          <note>
            Sören Norrby som i en enskild motion tagit upp frågan om inriktningen
            av detta arbete. Jag kan citera utskottets skrivning ordagrant
            för kammarens ledamöter: ''att utskottet utgår ifrån att direktiven
            för utredning på området kommer att utformas så att arbetet inriktas
            på frågan om en promillegräns.''
          </note>
          <note>
            Den reservation som centerpartiet undertecknat syns inte vara
            grundad på realistiska ställningstaganden. Jag skulle vilja säga
            till vår gode vän Martin Olsson, att reservationen tycks mera
            vara ett uttryck för populism. Centern vet --
          </note>
          <note>
            och det framgår tydligt av remissvaren på departementspromemorian
            -- att det finns en rad gränsdragningsproblem, vad gäller olika
            typer av båtar och även beträffande vilka personer på en båt som
            skall anses vara ansvariga för båtens framförande. Det vore olyckligt
            och omotiverat att i dag införa promilleregler utan att ha klargjort
            detta. Det är en sådan lagstiftning som vi gemensamt från både
            centerns och folkpartiets sida i vanliga fall brukar kritisera.
          </note>
          <note>
            Regeringen har föreslagit en utredning --
          </note>
          <note>
            folkpartiet, liksom majoriteten i utskottet, ställer upp på detta.
            Vi har för vår del mycket noga beaktat problemställningen och
            har därför påverkat, som jag sade tidigare skrivningen i utskottet
            -- vilket resulterat i en klar skärpning i förhållande till propositionen
            -- som beställer en inriktning mot promilleregler, enligt gängse
            princip: först utredning, sedan beslut. Det är en tingens ordning
            som vi i utskottet i vanliga fall brukar förorda.
          </note>
          <note>
            Men på en punkt har folkpartiet liberalerna reserverat sig och
            det gäller informationen kring den nya lagstiftningen. Vi anser
            att utskottet inte särskilt starkt framhållit behovet av särskilda
            informationsinsatser.
          </note>
          <note>
            Den nya lagen om sjöfylleri skall träda i kraft den 1
          </note>
          <note>
            juli 1991. Den innebär -- trots att promilleregler inte nu införs
            -- en klar skärpning av gällande regler. Skärpt straffansvar kommer
            att krävas av den onyktre föraren, och den grundläggande synen
            för trafiknykterhetsbrott både till sjöss och till lands blir
            enhetlig och ställer samma principiella krav på nykterhet. Vi
            anser sålunda att målet bör vara att uppnå en harmoniserad trafiknykterhetsreglering
            för väg- och sjötrafik.
          </note>
          <note>
            Det finns all anledning att ta fasta på kraven om kraftiga informationsinsatser
            nu snarast inför den innevarande vår- och sommarsäsongen samt
            semestrarna.
          </note>
          <note>
            En viktig målgrupp är som jag tidigare framhöll, män över 40
            år som fritidsfiskar från båt och som visat sig vara en riskgrupp.
            Man är onykter, står i båten och drullar överbord.
          </note>
          <note>
            Utskottet instämmer i och för sig i att det behövs en informationskampanj,
            men utgår ifrån att regeringen kommer att föranstalta om detta.
            Från folkpartiet liberalernas sida kräver vi ett tillkännagivande
            till regeringen. Vi litar inte på regeringen att insatserna blir
            så omfattande som läget kräver.
          </note>
          <note>
            De här förändringarna i sjölagen ställer stora krav på snabba
            informationsinsatser. Det gör i och för sig all ny lagstiftning,
            men här handlar det om ny lagstiftning och skärpta alkoholpolitiska
            ställningstaganden för en ökad nykterhet till sjöss.
          </note>
          <note>
            Budskapet skall vara klart och entydigt för en alkoholfri båttrafik.
          </note>
          <note>
            Det är lämpligt, som vi också skrivit i betänkandet, att sjösäkerhetsrådet
            får ökade resurser för denna kampanj, en verksamhet som man också
            tidigare under årens lopp varit engagerad i. Men även justitiedepartementet
            måste ställa upp för en adekvat, intensifierad information. Det
            brådskar.
          </note>
          <note>
            Det är egentligen mycket små summor som satsas från samhällets
            sida på alkoholinformation. Från folkpartiet liberalernas sida
            anser vi att regeringen varit alltför restriktiv med denna information.
          </note>
          <note>
            Visserligen har Systembolaget ca 15 miljoner till s.k. riskinformation
            för kampanjer för exempelvis vådan av att dricka sprit vid bilkörning,
            sambandet ungdomar--sprit osv. Men skall genomslagskraften bli
            effektiv för kampanjen krävs också mer inträngande och kontinuerlig
            information.
          </note>
          <note>
            I och med att vi nu får en skärpt lagstiftning skulle mottagligheten
            hos allmänheten för ett engagerat budskap om att alkohol och trafik
            inte hör ihop kunna exponeras mycket kraftigare. Många ungdomar
            engagerar sig i båtliv och sjösport. Det är ju en fin avkoppling
            och fritidssysselsättning för många människor. Där finns flera
            olika kanaler för att sprida informationen.
          </note>
          <note>
            ATHENA-gruppen som representerar folkrörelser och myndigheter
            som arbetar med drogfrågor får i år ett minskat anslag i jämförelse
            med tidigare år exempelvis. Det borde i stället vara tvärtom.
            Det är också viktigt att sätta in informationen om alkohol och
            andra droger i ett vidare folkhälsoperspektiv.
          </note>
          <note>
            Syftet skall vara att ge människan ett bättre underlag för att
            göra medvetna val, när det gäller alkoholvanor och andra levnadsvanor
            som är av avgörande betydelse för den enskildes hälsa.
          </note>
          <note>
            Inrättandet av ett folkhälsoinstitut har nämnts i utskottet.
            Det är ett förslag som ligger på riksdagens bord. Men det får
            inte tas till intäkt för att inskränka mångfalden i detta budskap.
          </note>
          <note>
            CAN, Centralförbundet för alkohol och narkotika, är också en
            viktig organisation som arbetar med förebyggande verksamhet och
            som regeringen nu vill kommendera in i det nya folkhälsoinstitutet.
            Vi tror att det behövs många olika kanaler för att sprida denna
            information. Var och en jobbar efter sina förutsättningar.
          </note>
          <note>
            Som jag tidigare framhållit är förhållandet när ny lagstiftning
            tillkommer att medvetenheten är större och budskapet har en chans
            att bättre nå individen.
          </note>
          <note>
            Folkpartiet liberalerna anser därför att det nu är all anledning
            att satsa speciellt för en bättre information om att alkohol och
            trafik inte hör ihop.
          </note>
          <note>
            Jag yrkar bifall till folkpartiets reservation och i övrigt till
            hemställan i utskottsbetänkandet.
          </note>
          <note type="speaker">
            Anf. 51 MARTIN OLSSON (c):
          </note>
          <note>
            Herr talman! Alkohol och trafik får inte höra ihop, vare sig
            till lands eller till sjöss. Det är ord som numera ofta uttalas.
            Men det räcker inte med ord och allmänna uttalanden. De regler
            som fastställs för trafik och trafikförseelser måste verkligen
            utformas så, att det blir en klar och otvetydig policy från samhällets
            sida att alla skall vara helt nyktra när de kör bil eller har
            ansvar för framförande av en båt.
          </note>
          <note>
            Dessa grundprinciper har varit och är vägledande för centerpartiets
            ställningstagande till trafiknykterhetsfrågor, såväl till lands
            som till sjöss.
          </note>
          <note>
            Samhällets signaler när det gäller alkohol och trafik måste bli
            klara och konsekventa. Det är därför som vi från centerpartiet
            krävt att det införs en principiell nollpromillegräns för landsvägstrafik
            och att den normala påföljden för grovt rattfylleri skall vara
            fängelse. Det är också därför, och för att begränsa olycksfall,
            skador och för tidig död på grund av onykterhet i samband med
            båttrafik, som vi begärt att promilleregler skall införas även
            till sjöss. Avsaknaden av promilleregler till sjöss kan tolkas
            så, att det är acceptabelt att -- åtminstone i viss utsträckning
            -- vara alkoholpåverkad vid framförande av båtar.
          </note>
          <note>
            Herr talman! Enligt det betänkande från lagutskottet som vi nu
            behandlar har kammaren att ta ställning till två synnerligen viktiga
            frågor när det gäller alkohol och båttrafik, frågor där oenighet
            råder inom utskottet. Det gäller dels promilleregler till sjöss,
            dels vilken påföljd som normalt skall utdömas vid det som enligt
            den föreslagna lagen skall betecknas som grovt sjöfylleri. I båda
            dessa frågor har centern väckt motioner som lett till reservationer
            från oss och miljöpartiet. Dessa båda reservationer, alltså reservationerna
            1 och 3, ger riksdagen möjlighet att flytta fram positionerna
            när det gäller kampen mot sjöfylleri.
          </note>
          <note>
            I reservation 1, av centern och miljöpartiet, föreslår vi ett
            tillkännagivande till regeringen av krav på att utredningsarbetet
            vad gäller alkohol till sjöss skall inriktas på införande av promilleregler.
            I
          </note>
          <note>
            reservation 3 begär vi att den normala påföljden för det som
            kommer att betecknas som grovt sjöfylleri skall vara fängelse.
          </note>
          <note>
            Jag lyssnade med stor förvåning till Ulla Orring, som betecknade
            vår reservation som populistisk och orealistisk -- jag kan ta
            upp det redan nu.
          </note>
          <note>
            Mycket skall man få höra av en utskottskamrat sista dagen som
            vi har debatter i lagutskottsärenden. Jag utgår från att Ulla
            Orring inte har läst reservationen, eftersom reservationen inte
            innebär att vi begär att riksdagen i dag skall besluta införa
            promillegränser. Vad vi begär är ett tillkännagivande till regeringen
            att direktiven för den aviserade utredningen skall utformas på
            ett sådant sätt att utredningsarbetet inriktas på en promillereglering
            till sjöss. Jag kanske kan återkomma till det senare.
          </note>
          <note>
            Jag avser att något behandla de båda nämnda reservationerna.
            De två övriga reservationer som centern står bakom skall jag däremot
            inte ta upp.
          </note>
          <note>
            Det gäller reservation 6 om informationsinsatser, som Ulla Orring
            nyss redovisat -- dock utan att nämna att centern står bakom den
            -- och reservation 5 om störande trafik, som jag utgår från att
            Elisabet Franzén kommer att ta upp i sitt anförande. Den är nämligen
            gemensam för centern och miljöpartiet.
          </note>
          <note>
            Utvecklingen av sjötrafiken liksom den ökade olycksfrekvensen
            har enligt centerpartiet på ett påtagligt sätt visat på nödvändigheten
            av att strängare krav än de hittillsvarande på nykterhet till
            sjöss införs, vilket bl.a. kräver införande av promilleregler.
          </note>
          <note>
            Det förslag som regeringen framlagt och som behandlas i förevarande
            utskottsbetänkande innebär vissa välkomna skärpningar av bestämmelserna
            om onykterhet till sjöss. Men tyvärr föreslår regeringen inte
            införande av promilleregler.
          </note>
          <note>
            Frågan om promilleregler till sjöss har behandlats många gånger
            i riksdagen. Vi har anledning att vara tacksamma mot Elver Jonsson
            och Rune Thorén som varit föregångsmän i denna fråga och tidigt
            och tålmodigt tagit upp den. Efter hand har opinionen, såväl inom
            som utanför riksdagen, för införande av sådana regler ökat markant.
            Jag vill nämna några exempel på det.
          </note>
          <note>
            Frågan om införande av promilleregler till sjöss har aktualiserats
            i Nordiska rådet genom ett medlemsförslag som en del av olika
            åtgärder för ett nordiskt aktionsprogram för att uppfylla WHOs
            mål om en 25-procentig minskning av alkoholkonsumtionen fram till
            sekelskiftet.
          </note>
          <note>
            Nordiska rådets social- och miljöutskott framhöll i sitt betänkande
            att den starkt ökande trafiken med fritidsbåtar och antalet alkoholrelaterade
            båtolyckor gjorde det rimligt att frågan om samma promillegränser
            till sjöss som vid trafik till lands skulle utredas i samband
            med aktionsprogrammet för att minska alkoholkonsumtionen.
          </note>
          <note>
            Socialstyrelsen, som i vårt land har det övergripande ansvaret
            på det alkoholpolitiska området, har i sitt åtgärdsprogram för
            minskning av alkoholkonsumtionen med 25 % fram till sekelskiftet
            krävt att onykterhet till sjöss i lagstiftningen skall jämställas
            med onykterhet i trafiken till lands.
          </note>
          <note>
            Även för den yrkesmässiga sjöfartens del bedöms en skärpning
            vara påkallad. I sitt i fjol avlämnade betänkande förordade sålunda
            katastrofkommissionen bl.a. att bestämmelser om alkoholkoncentrationen
            i blodet motsvarande dem i trafikbrottslagen skulle införas i
            sjölagen.
          </note>
          <note>
            Under hösten 1990 krävde rikspolischefen vid en polischefskurs
            införande av promillegränser till sjöss.
          </note>
          <note>
            Jag vill erinra om att man i Norge nu utreder frågan om en fast
            promillegräns.
          </note>
          <note>
            Mot bakgrund av såväl den ökade opinionen för promillegränser
            till sjöss som vikten av att sådana införs ställde jag i höstas
            vid riksmötets inledning en fråga till justitieministern, om regeringen
            avsåg att framlägga förslag om promillegränser.
          </note>
          <note>
            Justitieministerns svar var att i den departementspromemoria
            som utarbetats inom hennes departement hade sådana regler inte
            föreslagits, och slutsatsen var ''att skälen mot en promilleregel
            överväger de skäl som talar för en sådan lagstiftning'' -- citatet
            är hämtat ur frågesvaret.
          </note>
          <note>
            Regeringens moststånd mot att införa promillegränser fanns alltså
            kvar när frågesvaret lämnades den 16 oktober i fjol.
          </note>
          <note>
            Från centerpartiet fann vi därför anledning att under årets allmänna
            motionstid återkomma med en motion med krav på införande av promillegränser.
            Denna motion liksom övriga med motsvarande krav behandlas först
            nu.
          </note>
          <note>
            Den proposition som vi nu behandlar bygger på den nämnda departementspromemorian.
            På grund av att regeringen i denna promemoria inte tog upp förslag
            om promillegränser hade remissinstanserna inte heller möjlighet
            att ta ställning till ett förslag härom. Klart är dock att många
            remissinstanser förordade promilleregler, trots att något förslag
            härom inte fanns i departementspromemorian.
          </note>
          <note>
            Hade regeringen i den nämnda promemorian tagit med ett förslag
            om promillegränser hade vi nu haft underlag för beslut om införande
            av sådana. Men på grund av regeringens ovilja att låta utreda
            frågan har en olycklig och onödig försening av dessa möjligheter
            uppstått. Att regeringen dock kommit på något bättre tankar än
            som framgick av frågesvaret den 16 oktober i fjol framgår av propositionen,
            där det anges att det är angeläget att frågan om promillegränser
            snarast blir föremål för förnyade överväganden.
          </note>
          <note>
            Regeringens nämnda ovilja hittills att låta utreda frågan liksom
            riksdagsmajoritetens upprepade avslag på motioner med krav på
            införande av promillegränser gör att det nu är nödvändigt att
            riksdagen gör ett klart uttalande med tillkännagivande om att
            det klart och otvetydigt skall framgå av direktiven till den aviserade
            utredningen att arbetet skall inriktas på införande av promilleregler.
            Det är kravet i reservation 1. Det tog jag upp litet extra på
            grund av Ulla Orrings besynnerliga kommentar. Sedan Ulla Orring
            nu har haft tillfälle att läsa reservationen vill jag fråga: Är
            det en orealistisk reservation? Är den uttryck för populism?
          </note>
          <note>
            Från alla partier med undantag av vänsterpartiet föreligger i
            år motioner med krav på införande av promilleregler. Flera av
            de motionerna väcktes med anledning av den proposition som behandlas
            i betänkandet. Åtskilliga ledamöter från flera partier har alltså
            efter genomläsning av propositionen funnit det erforderligt med
            ett riksdagsuttalande.
          </note>
          <note>
            Eftersom endast centerpartiet och miljöpartiet i lagutskottet
            stött dessa krav vill jag nämna två motioner från representanter
            för de partier som nu i lagutskottet uttalar sin tillfredsställelse
            med propositionen och därför avstyrker motionerna.
          </note>
          <note>
            Det gäller en motion från en folkpartist och en motion från fyra
            socialdemokrater.
          </note>
          <note>
            Sören Norrby, folkpartiet, begär som nämnts i tidigare inlägg
            i motion 19 att riksdagen skall göra ett tillkännagivande -- alltså
            precis vad vi gör i vår reservation -- om att det fortsatta utredningsarbetet
            skall inriktas på förslag om promillegränser. Fyra socialdemokrater
            med Hans Göran Franck i spetsen begär i motion 21 ett motsvarande
            tillkännagivande.
          </note>
          <note>
            Vi har av utskottets högt värderade ordförande fått höra moderaternas
            särskilda motivering till att motionerna skall avslås. Jag tycker
            att det är beklagligt att moderaterna passar på att uttala en
            sådan skepsis till införande av promilleregler. De letar upp de
            problem som eventuellt kan uppstå och de hinder som kan finnas
            när man utreder frågan eller försöker införa promilleregler.
          </note>
          <note>
            Jag har förståelse för dem som står bakom majoriteten, men jag
            har ingen förståelse för dem som i likhet med moderaterna inte
            tar de här frågorna på allvar och inser att vi måste införa promilleregler
            för att begränsa sjöfylleriet. Det är det viktiga -- inte att
            leta upp argument för att vi inte skall skärpa lagstiftningen.
            Jag är övertygad om att det när man i början av 1940-talet införde
            promilleregler i landsvägstrafik fanns riksdagsmän och andra som
            hittade liknande motiv till att man inte borde göra det.
          </note>
          <note>
            Herr talman! I reservation 1 tillstyrker vi dessa båda motioner
            från en folkpartist och fyra socialdemokrater och ytterligare
            sex motioner med motsvarande krav. Dessutom tillgodoser vi i viss
            utsträckning yrkandena i två motioner med krav på direkt riksdagsbeslut
            om införande av promilleregler.
          </note>
          <note>
            Utöver vad jag hittills anfört om vikten av införande av promillegränser
            vill jag påpeka ytterligare några förhållanden.
          </note>
          <note>
            Tekniska kontrollmöjligheter har numera tillkommit som underlättar
            övervakningen av reglerna. Promilleregler skulle underlätta bevakningen,
            och beivranden kan ske utan att någon olycka inträffat. Vidare
            förenklas rättstillämpningen när åklagaren inte behöver föra vittnesbevisning
            om gärningsmannens påverkansgrad.
          </note>
          <note>
            Med detta, herr talman, yrkar jag bifall till reservation 1.
          </note>
          <note>
            En annan viktig fråga är vilken påföljd som normalt skall utdömas
            för den som gjort sig skyldig till grovt sjöfylleri. I propositionen
            föreslås att för grovt sjöfylleri skall den dömas som bl.a. varit
            avsevärt påverkad av alkohol och om bl.a. framförandet av fartyget
            inneburit en påtaglig fara för säkerheten till sjöss.
          </note>
          <note>
            Tillägget till sjölagen motsvarar de i fjol införda ändringarna
            i trafikbrottslagen. När det gäller påföljder hänvisas i propositionen
            till denna lag.
          </note>
          <note>
            Men ändringarna i trafikbrottslagen fick det för många överraskande
            resultatet att många med alkoholhalt över 1,5 promille -- gränsen
            för grovt rattfylleri -- inte döms till fängelse enligt den nya
            lagen, till skillnad från vad som skulle ha gällt enligt tidigare
            lagregler. Den skärpning av trafikbrottslagstiftningen som åtminstone
            de flesta trodde skulle bli följden av den då genomförda lagstiftningen
            blev i stället en lindring av straffen för många av dem som kör
            bil med hög alkoholhalt i blodet.
          </note>
          <note>
            ''Färre får fängelse för rattfylla'' på grund av den nya lagen
            -- det har varit en typisk sammanfattning i pressen av situationen
            efter den 1 juli i fjol.
          </note>
          <note>
            Exempel har getts på hur någon med 2,19 promille fått villkorlig
            dom och någon med 1,85 promille sluppit undan med böter.
          </note>
          <note>
            I tidningsartiklar och uttalanden har bl.a. domare och åklagare
            kritiserat motivskrivningarna gällande grovt rattfylleri i propositionen
            och i justitieutskottets betänkande 1989/90:JuU2. Det är nämligen
            dessa motivskrivningar som lett till att så lindriga straff utdöms.
          </note>
          <note>
            Det finns många tidningsartiklar om detta -- jag skall nu inte
            citera fler. I ett nötskal sägs det här i rubrikerna till en artikel
            i Svenska Dagbladet av den 24 april i år. Första rubriken lyder:
            Allt färre rattfulla får fängelse, och underrubriken lyder:
          </note>
          <note>
            Mildare domar konsekvens av lagändring.
          </note>
          <note>
            Vid detta riksmötets inledning i höstas tog jag upp spörsmålet
            i en fråga till justitieministern. Hon gav inte något som helst
            positivt svar på min fråga, om regeringen avsåg att ta initiativ
            till skärpning av reglerna för påföljder för rattfylleribrott
            mot bakgrund av tillämpningen av den nya lagen.
          </note>
          <note>
            Samma negativa svar fick min partikamrat Ingbritt
          </note>
          <note>
            Irhammar av kommunikationsministern så sent som den 21 maj i
            år.
          </note>
          <note>
            Påföljderna för den som körde onykter var tidigare tydliga och
            förutsebara. Den nya lagen -- och kanske främst motivskrivningarna
            -- fick dock en olycklig utformning. Trots att det i lagen anges
            att grovt rattfylleri leder till fängelse i högst ett år framgår
            det av motiven att detta brott inte alltid behöver leda till fängelsestraff.
            Justitieministern framhöll exempelvis i propositionen: ''Straffvärdet
            hos grova rattfylleribrott är normalt inte så högt att detta i
            sig motiverar fängelse i stället för en inte frihetsberövande
            påföljd''.
          </note>
          <note>
            Den nya lagtexten i trafikbrottslagen innebär att om brottet
            är grovt -- vilket det bl.a. är om det gäller minst 1,5 promille
            -- ''skall dömas för grovt sjöfylleri till fängelse i högst ett
            år''. Det leder alltså inte till att fängelsestraff normalt utdöms.
          </note>
          <note>
            I en kommittémotion från allmänna motionstiden i januari från
            centern togs denna fråga upp. I denna motion begärde centern att
            normalföljden för brottet grovt rattfylleri skall vara fängelse.
            Tyvärr har en majoritet i justitieutskottet motsatt sig centerns
            krav och beslutat att behandlingen av denna viktiga motion skall
            uppskjutas till hösten.
          </note>
          <note>
            Jag har tagit upp ändringarna i trafikbrottslagen och följderna
            härav, eftersom det i den aktuella propositionen om sjöfylleri
            när det gäller de föreslagna reglerna om grovt sjöfylleri hänvisas
            till motsvarande reglering av grovt rattfylleri i trafikbrottslagen.
            Om förslagen i propositionen bifalls, vilket majoriteten i lagutskottet
            föreslår, innebär det att reformen när det gäller sjöonykterhet
            får samma anmärkningsvärda konsekvenser som reformen beträffande
            trafikbrottslagen.
          </note>
          <note>
            Sjöfylleri är enligt centerns mening ett mycket allvarligt brott.
            Det som enligt den föreslagna lagtexten betecknas som grovt sjöfylleri
            är ett synnerligen allvarligt brott för vilket normalpåföljden
            enligt vår mening skall vara fängelse.
          </note>
          <note>
            I anledning av propositionen väckte jag en motion med krav på
            att den normala påföljden för grovt sjöfylleri skall vara fängelse,
            såvida det inte föreligger särskilda skäl att bestämma annan påföljd,
            och här syftar jag på alkoholproblematiker, som behöver insatser
            för att komma till rätta med sitt missbruk.
          </note>
          <note>
            I reservation 3 begär centerpartiet och miljöpartiet att motiveringen
            till den i propositionen föreslagna lagtexten skall ändras i enlighet
            med mitt motionskrav. Moderaterna och folkpartiet har i skilda
            särskilda yttranden uttalat visst stöd för vår reservation men
            anser liksom majoriteten i utskottet att reglerna om påföljder
            i sjölagen skall motsvara reglerna i trafikbrottslagen.
          </note>
          <note>
            Enligt oss reservanter är det viktigt att det nu inte görs samma
            misstag i fråga om påföljderna som vid beslutet om ändring av
            trafikbrottslagen. Ett fel får inte leda till att fler fel begås.
            Vi skall i stället ta lärdom av misstagen och nu genom att besluta
            enligt reservation 3 fastslå att den normala påföljden för grovt
            sjöfylleri skall vara fängelse.
          </note>
          <note>
            Det betyder mycket ur allmänpreventiv synpunkt.
          </note>
          <note>
            Ett sådant riksdagsbeslut enligt reservationen skulle öppna vägen
            för att regeringen och justitieutskottet snarast möjligt verkar
            för en skärpning av påföljden för grovt rattfylleri, så att påföljden
            blir ungefär vad den var före den reform som rubricerades som
            en skärpning men som tyvärr blev en avsevärd mildring av straffen
            för grovt rattfylleri. Herr talman! Med det anförda yrkar jag
            bifall till reservation 3.
          </note>
          <note>
            Jag ser att jag har överskridit min taletid, men jag lovar att
            jag i de två kommande debatterna inte skall utnyttja den anmälda
            taletiden.
          </note>
          <note>
            Till slut vill jag säga föjande. Låt oss i dag i denna kammare
            dels begära ett förslag om promilleregler till sjöss, dels införa
            påföljder för grovt sjöfylleri som motsvarar brottens svårighetsgrad.
            Våra båda krav innebär verkningsfulla åtgärder för att klart fastslå
            att alkohol och båttrafik inte hör ihop.
          </note>
          <note>
            Därigenom skulle många oskyldiga slippa drabbas av skador eller
            för tidig död på grund av andras ansvarslösa alkoholvanor.
          </note>
          <note type="speaker">
            Anf. 52 ULLA ORRING (fp) replik:
          </note>
          <note>
            Herr talman! Vår gode vän i lagutskottet Martin
          </note>
          <note>
            Olsson gör nu sina sista aktiva dagar i riksdagen. Vi har samarbetat
            i många frågor och har haft ett mycket gott samarbete, och Martin
            Olsson är en mycket klok karl. Men jag tycker att centern i denna
            fråga har hamnat snett. Vi är överens på en punkt, nämligen att
            alkohol och båttrafik absolut inte hör ihop.
          </note>
          <note>
            Jag uppehöll mig ganska ingående i mitt tidigare anförande vid
            att vi från folkpartiet liberalernas sida medverkat till att få
            en skrivning i utskottets betänkande när det gäller promillereglerna
            som innebär att vi klart och entydigt beställer den utredning
            som nu skall tillsättas och att den utredningen skall ha en sådan
            inriktning att promilleregler införs.
          </note>
          <note>
            I centerns reservation 1, där denna fråga tas upp, står följande:
          </note>
          <note>
            ''Enligt utskottets mening bör mot denna bakgrund direktiven
            för den i propositionen aviserade utredningen utformas på ett
            sådant sätt att det klart och otvetydigt framgår att utredningsarbetet
            skall inriktas på en promillereglering till sjöss.
          </note>
          <note>
            Utredningsarbetet bör vidare bedrivas skyndsamt.''
          </note>
          <note>
            Jag tycker att vi i ett majoritetsförslag i utskottet har kommit
            fram till denna skrivning. Och vi i folkpartiet liberalerna är
            lika angelägna som centern om att denna fråga löses, men den måste
            lösas i samband med att man får fram ett utredningsförslag.
          </note>
          <note>
            Martin Olsson citerade en del myndigheter som hade yttrat sig
            om den departementspromemoria som ha varit ute på remiss. t.ex
            överåklagaren vid regionåklagarmyndigheten i Göteborg tar avstånd
            från bedömningen. Överåklagaren säger bl.a.:
          </note>
          <note>
            ''Det viktigaste skälet emot en promillereglering är naturligtvis
            att sjölagens regler gäller alla fartyg, från minsta eka till
            supertankfartyg. Det torde heller inte vara framkomligt att i
            lagstiftningen fastställa olika promillegränser med hänsyn till
            fartygets storlek.''
          </note>
          <note>
            Vi i folkpartiet ser att detta är en framkomlig väg.
          </note>
          <note>
            Men vi vill inte vara med om att stifta en lag om ett förhållande
            som inte är ordentligt utrett.
          </note>
          <note>
            Jag skulle vilja säga mycket mer, men tiden räcker inte till.
          </note>
          <note>
            Jag vill emellertid om reservation 6 säga följande.
          </note>
          <note>
            Jag gjorde en lapsus, Martin Olsson. Det är folkpartiet och centern
            som står bakom denna reservation. Den innebär ett stöd för en
            folkpartimotion och en motion från centerpartisten
          </note>
          <note>
            Rune Thorén och folkpartisten Gudrun Norberg. I
          </note>
          <note>
            båda dessa motioner framförs önskemål om ökade informationsinsatser.
          </note>
          <note>
            Jag hänvisar även till folkpartiets särskilda yttrande
          </note>
          <note>
            2 om promillereglerna.
          </note>
          <note type="speaker">
            Anf. 53 ROLF DAHLBERG (m) replik:
          </note>
          <note>
            Herr talman! Martin Olsson sade i sitt anförande att avsaknaden
            av promilleregler kan tolkas som att det är tillåtet att dricka
            alkohol och köra båt. Det är fel. Samhället har ju redan i dag
            en lagstiftning som innebär att detta är förbjudet. Och man kan
            dömas till såväl böter som fängelse för detta brott.
          </note>
          <note>
            Martin Olsson pläderar alltså för att man skall använda de mätmetoder
            som används till lands även till sjöss. När jag har varit skeptisk
            till om detta är praktiskt möjligt att göra har jag pekat på en
            rad problem som uppstår just därför att det är så vitt skilda
            förhållanden till sjöss och till lands. På landbacken har man
            ju den begränsade vägen där man kan ställa ut kontroller utefter
            vägen, stoppa bilisterna och kontrollera om de har alkohol i blodet.
            Så är det inte på sjön. Sjön är ju vidsträckt, och det finns mängder
            av vattendrag.
          </note>
          <note>
            Kontrollmöjligheten är alltså oerhört liten om vi så småningom
            skulle fastna för att i lagstiftningen införa promilleregler.
            Alla de problem som jag i mitt första anförande berörde måste
            man verkligen se på innan man bestämmer sig. Att få en lagstiftning
            som så att säga är ett slag i luften är ju inte någonting att
            eftersträva. Allra minst kan
          </note>
          <note>
            Martin Olsson önska detta, eftersom han ju vill komma till rätta
            med problemet i stort. Jag tror att vi gör detta med helt andra
            insatser, med upplysning och kontroll av farterna i de mest trafikerade
            sjölederna. På det viset kan vi få båtförare att inse att man
            inte skall dricka alkohol i samband med framförandet av båtar
            och på så sätt utsätta andra människor för fara. Nu gäller det
            det rent tekniska sättet att mäta om en person har alkohol eller
            ej i blodet. Härvidlag är jag alltså skeptisk till metoden.
          </note>
          <note type="speaker">
            Anf. 54 MARTIN OLSSON (c) replik:
          </note>
          <note>
            Herr talman! Först några ord till Ulla Orring med anledning av
            att hon sade att centern hade kommit snett. Jag fick inte något
            svar på den fråga som jag ställde. Därför upprepar jag frågan:
            Är centern och jag orealistiska, är vi populistiska eftersom vi
            har skrivit den här reservationen? Jag vill ha svar på den frågan
            innan vi åtskils.
          </note>
          <note>
            Sedan talade Ulla Orring fortfarande som om centern i dag begärde
            att det skulle införas promilleregler. I en motion begärs att
            riksdagen omedelbart skall införa promilleregler. Det gäller den
            moderate ledamoten Göran Ericssons motion
          </note>
          <note>
            1990/91:L23. Göran Ericsson föreslår att vi direkt inför promilleregler
            i lagen. Den motionen har vi inte tillstyrkt i vår reservation.
            Däremot har vi tillstyrkt alla som går ut på att riksdagen skall
            göra ett kraftfullt tillkännagivande för regeringen om att det
            bör arbetas fram förslag om promilleregler. Om
          </note>
          <note>
            Ulla Orring läser vår reservation noga, skall hon märka att vi
            särskilt har tagit ställning till Göran
          </note>
          <note>
            Ericssons motion och detta just därför att vi naturligtvis vill
            att frågan skall prövas ordentligt, så att det finns ett bra underlag.
            Men vi önskar att riksdagen skall visa en viljeinriktning mot
            bakgrund av de många avslagen tidigare i riksdagen, nämligen viljeinriktningen
            att promillegränser skall införas. Detta bör ske så snart man
            har utrett och prövat frågan tillräckligt, så att de eventuella
            problem som Rolf Dahlberg var inne på kan lösas, liksom också
            andra problem.
          </note>
          <note>
            Jag har alltså inte tidigare, och inte heller nu, krävt att vi
            skall stifta lagar utan tillräckligt underlag. För att få ett
            tillräckligt underlag, för att det skall bli en klar viljeinriktning
            från riksdagens sida och för att det så snart som möjligt arbetas
            fram förslag har vi reserverat oss.
          </note>
          <note>
            Rolf Dahlberg talade om svårigheterna, och jag för min del har
            talat om fördelarna med promillegränser. Man skulle kunna citera
            mycket i detta sammanhang, men tiden tillåter inte detta.
          </note>
          <note>
            Det är ändå lättare att fastslå att en person har en viss promillehalt
            i blodet än att med hjälp av bl.a.
          </note>
          <note>
            vittnen fastslå att han kan dömas enligt den nuvarande lagen.
            Jag sade att avsaknaden av promilleregler kan innebära tolkningen
            att det är acceptabelt att dricka litet sprit i samband med framförandet
            av båtar. Det är egentligen detta som står i 325 § i sjölagen.
            Där står det, att är den som framför fartyg eller eljest på fartyg
            fullgör uppgift av väsentlig betydelse för säkerheten till sjöss
            så påverkad av alkoholhaltiga drycker eller annat berusningsmedel
            att det måste antas att han inte kan klara sina uppgifter, kan
            han dömas. En person kan alltså ha druckit mycket.
          </note>
          <note type="speaker">
            Anf. 55 ULLA ORRING (fp) replik:
          </note>
          <note>
            Herr talman! Martin Olsson och jag är ju överens om att alkohol
            och trafik inte hör ihop, men på en punkt har vi olika meningar.
            Vi har under det år som jag har suttit i lagutskottet varit överens
            om --
          </note>
          <note>
            Martin Olsson har ju mycket längre erfarenheten än jag -- att
            vara pådrivande i arbetet på att man skall slippa alkohol i samband
            med båttrafik.
          </note>
          <note>
            I den motion beträffande sjöfylleriet som undertecknades av Sören
            Norrby har vi klargjort det fortsatta utredningsarbetets inriktning.
            Det står att direktiven för utredning på området kommer att utformas
            så, att arbetet inriktas på frågan om en promillegräns. Jag tycker
            att denna skrivning borgar för att en promillegräns kommer att
            införas.
          </note>
          <note>
            Detta är min och folkpartiets uppfattning i denna fråga. Jag
            lovar Martin Olsson att vi kommer att jaga utredningen med blåslampa
            tills vi får ett resultat. Enligt min mening är det bättre att
            fatta ett beslut efter att ha fått ett bra underlag från en utredning.
          </note>
          <note>
            Martin Olsson berörde reglerna beträffande trafiknykterhetslagstiftningen.
            I ett särskilt yttrande i det betänkande som vi behandlar i dag
            skriver vi att människor skall bedömas på samma sätt oavsett om
            det rör sig om sjöfylleri eller rattfylleri. Vi vet också, Martin
            Olsson, att justitieutskottet har ett antal motioner i denna fråga
            och att det blir en behandling efter sommaruppehållet. Lagstiftningen
            kommer alltså att ses över. Vår uppfattning är att rattfylleri
            efter ändringar i trafikbrottslagen skall bedömas minst lika strängt
            som tidigare men att särskilda påföljder skall tillämpas om det
            rör sig om alkoholproblematiker, dvs. vård. Vi menar alltså att
            det skall bedömas på samma sätt oavsett om det gäller sjöonykterhet
            eller onykterhet till lands.
          </note>
          <note type="speaker">
            Anf. 56 ROLF DAHLBERG (m) replik:
          </note>
          <note>
            Herr talman! I tidigare debatter har Martin Olsson och jag tagit
            upp exempel som har blivit litet grand klassiska. Jag har nämnt
            exemplet med familjen som bor i en segelbåt under hela semestern.
          </note>
          <note>
            Familjen ligger i en vik med båten och dricker kanske litet vin
            på kvällen. Sedan måste familjen på grund av vädret flytta båten.
            Skall man betraktas som brottsling om man i ett sådant fall har
            tvingats flytta båten. Vidare har vi pekat på det vanliga fallet
            att många svenskar ror ut och fiskar i en liten insjö och kanske
            har smörgås och ett par öl med sig.
          </note>
          <note>
            Skall man då bli kontrollerad vid stranden när man kommer tillbaka,
            blåsa i ballong och eventuellt bli fälld? Det är denna typ av
            små vardagsfrågor som måste vägas in, om man vill lagstifta på
            det här området.
          </note>
          <note>
            Nu skall jag inte föra debatten längre, men vill ändå, herr talman,
            framhålla att jag i och för sig har stor respekt för Martin Olssons
            inställning att vi skall bekämpa fylleriet såväl till lands som
            till sjöss.
          </note>
          <note>
            Men jag delar alltså inte Martin Olssons stora tro på att det
            kan ske genom införande av promilleregler.
          </note>
          <note>
            Eftersom Martin Olsson kommer att lämna riksdagen vill jag rikta
            ett varmt tack till honom för de år som vi har samarbetat här
            i riksdagen. Jag har som sagt haft, och har, stor respekt för
            Martin
          </note>
          <note>
            Olssons intresse för alla utskottets frågor. Ett hjärtligt tack
            Martin Olsson!
          </note>
          <note type="speaker">
            Anf. 57 MARTIN OLSSON (c) replik:
          </note>
          <note>
            Herr talman! Jag har den största respekt för de båda meddebattörerna
            i just denna debatt, liksom för alla de övriga utskottsledamöterna.
            I motsats till vår högt värderade ordförande har jag ytterligare
            två debatter i dag, varför jag kanske inte bör säga några avslutningsord
            förrän senare. Men redan nu:
          </note>
          <note>
            Ett tack till herr ordföranden och övriga ledamöter.
          </note>
          <note>
            I vårt utskott är det ju så fint -- och jag hoppas att det är
            på samma sätt i övriga utskott -- att man kan vara synnerligen
            god vän, trots att man har delade meningar i sakfrågor.
          </note>
          <note>
            Jag kan fortsätta att vända mig till vår högt värderade ordförande
            med anledning av vad han sade om den där personen som måste flytta
            båten.
          </note>
          <note>
            Går man tillbaka till hävderna och ser på vad som sades inför
            beslutet 1941 om promillegränser till lands, är jag övertygad
            om att man finner att någon kan ha sagt precis detsamma som nu:
            en person hade druckit litet, men han behövde flytta bilen en
            bit -- så därför skall vi inte ha promillegränser. Jag menar att
            man inte får ta fram undantagen för att hindra en lagstiftning
            som är viktig och som en gång för alla skall göra klart att alkohol
            och båttrafik inte hör ihop. Som jag sade i min förra replik,
            då jag citerade lagstiftningen, är det nu acceptabelt till en
            viss grad att dricka alkohol och ändå framföra båt.
          </note>
          <note>
            Ulla Orring gläds så väldigt över utskottsskrivningen som slutar
            med att man avstyrker den motion hon talar så varmt för, liksom
            alla de övriga motioner som förordar ett tillkännagivande till
            regeringen. Man kan vara glad över olika saker, men jag tycker
            inte att det är tillfredsställande att motionen avstyrks. Jag
            tycker i stället att det vore tillfredsställande om riksdagen
            uttalade en viljeyttring. Det är det jag har visat med reservationen.
          </note>
          <note>
            Ulla Orring, övertramp i hennes i förväg skrivna anförande handlade
            om synen på vår reservation.
          </note>
          <note>
            Jag tolkar det som ett övertramp som Ulla Orring ångrar, eftersom
            hon inte har velat kommentera det i sina repliker. Det gällde
            populism och bristen på realism.
          </note>
          <note>
            Tredje vice talmannen anmälde att Ulla Orring anhållit att till
            protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 58 ELISABETH PERSSON (v):
          </note>
          <note>
            Herr talman! Låt mig i början, för säkerhets skull, säga att
            jag kommer att yrka bifall till reservation nr 7 till detta betänkade.
          </note>
          <note>
            På 30-talet hade vi inga promilleregler för bilförare.
          </note>
          <note>
            Och visst knorrades det en hel del när sådana infördes för ungefär
            50 år sedan. Men nu är det väl knappast någon som anser att det
            skulle räcka med upplysning om att alkohol och fortkörning med
            bil minsann inte hör ihop eller allmänt luddiga lagar som säger
            att om du inte på ett betryggande sätt kan köra din bil så är
            det inte tillåtet. Vi inte bara accepterar promilleregler för
            biltrafik, utan vi tycker nu att det är självklart att de finns.
            Sedan de infördes har också straffbestämmelserna successivt skärpts.
            Vi har egna lagbestämmelser här i landet och kräver exempelvis
            av utländska bilförare att de skall rätta sig efter våra svenska
            förhållanden när de kör här. Vi tycker inte detta är något som
            helst märkligt.
          </note>
          <note>
            Lika självklart som att biltrafik och alkohol inte går ihop borde
            det vara att alkohol och båttrafik inte är förenligt. Lika självklart
            som det är med promilleregler för bilförare, borde det vara det
            för båtförare. Att sedan förhållandena till sjöss, i en båt, inte
            i alla avseenden är precis desamma som för en bilförare på en
            väg är faktiskt en annan sak. De olikheterna går att lösa lagtekniskt.
          </note>
          <note>
            Motståndarna till promilleregler till sjöss påstår ibland att
            det inte är någon idé att införa promillegränser, eftersom det
            inte finns tillräckliga övervakningsresurser. Det tycker jag är
            ett dåligt argument. För det första är lagar och förordningar
            ett uttryck för vad samhället, dvs. en majoritet av oss, anser.
            Därför är de i sig själva vägledande för de allra flesta människor.
            En utvidgad lag mot sjöfylleri, med promillegränser, skulle genom
            sin blotta existens göra att supandet på sjön skulle minska. För
            det andra kan en lag fungera som ett gott stöd för föräldrar eller
            kompisar i deras försök att påverka ungdomar till ett vettigare
            båtliv.
          </note>
          <note>
            Slutligen kan man med en lag om promilleregler beivra sjöonykterhet,
            utan att behöva vänta tills en olycka har inträffat. Sådana är
            faktiskt förhållandena i dag. Martin Olson har också tidigare
            pekat på hur rättstillämpningen kan förenklas i och med att åklagaren
            inte behöver kalla in vittnen som skall yttra sig om gärningsmannens
            påverkansgrad. Så måste ske i dag.
          </note>
          <note>
            I argumentationen mot promilleregler finns också antytt -- det
            sägs mycket sällan rent ut -- att det i själva verket inte är
            så farligt. Det är inte så många dödsolyckor till sjöss som orsakats
            av att berusade ungdomar kört med snabba motorbåtar. Egentligen
            rör det sig om ett problem i Stockholms skärgård, det är ett Stockholmsproblem.
          </note>
          <note>
            Det må vara att antalet omkomna i samband med fritidsbåtsolyckor
            är få i förhållande till de offer som biltrafiken skördar. Tycker
            man att 63
          </note>
          <note>
            människoliv, som det gällde 1989, och 73 stycken
          </note>
          <note>
            1990 inte är så farligt och inte så mycket att bry sig om, förstår
            jag också, herr talman, att man inte vill verka för promilleregler
            till sjöss. Men vi i vänsterpartiet tycker att de här dödstalen
            är alltför stora. Dessutom tillkommer dessvärre en hel del fritidsbåtsolyckor
            med både materiella skador och personskador, olyckor som är nog
            så allvarliga i sig, även om de inte har resluterat i dödsfall.
          </note>
          <note>
            Supandet på sjön är -- tyvärr, måste jag säga -- inte enbart
            ett Stockholmsproblem. I såväl
          </note>
          <note>
            Östergötlands och Tjusts vackra skärgårdar som bland Bohusläns
            klippor dricks det mängder på många fritidsbåtar under sommarhalvåret.
          </note>
          <note>
            Berusade förare till snabba motorbåtar sprider faktiskt skräck
            i omgivningen, här likaväl som i
          </note>
          <note>
            Stockholms skärgård.
          </note>
          <note>
            Herr talman! Som en parentes vill jag ändå säga att det vid det
            här laget väl är bekant för de flesta att detta ärende, om sjöfylleri
            och promillegränser, kommer att vara det genomgående temat i en
            informationsfilm om riksdagsarbetet.
          </note>
          <note>
            Gymnasieelever skall med detta ärende som exempel lära sig mer
            om hur riksdagen fungerar.
          </note>
          <note>
            Men även för mig har det här ärendet varit lärorikt och det har
            varit intressant att följa det under den här mandatperioden. Det
            är ett både typiskt och unikt riksdagsärende. Till det typiska
            hör bl.a. de återkommande avslagsyrkandena på motioner i ämnet,
            med motiveringen att ärendet är föremål för beredning och att
            departementet ämnar återkomma under senare delen av året. Så står
            det i ett betänkande från november 1989. Då hade jag ännu inte
            tillräcklig erfarenhet av vad det betydde, utan lät mig nöja med
            det. I mars 1990, alltså förra året, skulle den omtalade översynen
            av sjölagen redovisas i en departementspromemoria under våren.
            Den gången visste jag mer, bl.a. att det kan vara mycket långt
            mellan en lovad promemoria och en färdig lag och jag gick inte
            på det argumentet, utan vänsterpartiet reserverade sig till förmån
            för en skrivning för promilleregler. Under våren kom så propositionen,
            men ändå inget förslag om promilleregler. Men, och det är viktigt,
            vi är nu en stor majoritet i utskottet mot sjösupandet och för
            promilleregler. Denna majoritet är enig om att den utredning som
            aviseras i propositionen kommer att arbeta fram förslag på promilleregler
            för sjön.
          </note>
          <note>
            Centern och miljöpartiet vill för säkerhets skull vara litet
            extra tydliga och gardera med en reservation. Men, Martin Olsson,
            är det egentligen inte att slå in öppna dörrar? En stor majoritet
            i utskottet är faktiskt överens om vad den här utredningen skall
            leda fram till.
          </note>
          <note>
            Jag har nu nämnt det typiska med detta ärende, men i ett avseende
            är ärendet unikt, nämligen såtillvida att dess status har vuxit
            mycket snabbt.
          </note>
          <note>
            Förra gången ärendet debatterades i kammaren var den 14 mars
            förra året. Då var det ingen av folkpartiets ordinarie utskottsledamöter
            som yttrade sig. Det hela fick skötas av suppleanten.
          </note>
          <note>
            Socialdemokraterna yttrade sig över huvud taget inte. Men nu,
            herr talman, är det minsann annorlunda. Naturligtvis kan detta
            vara bra för sakfrågan, även om jag ställer mig litet tvekande
            till en del av inläggens längd.
          </note>
          <note>
            Men vi skall inte bara ta ställning till sjöfylleriet, utan också
            till en ny straffsanktionerad bestämmelse om störande sjötrafik.
          </note>
          <note>
            Antalet fritidsbåtar har ökat kraftigt de senaste decennierna,
            till glädje för många, men också tyvärr till skada för natur och
            djurliv. Slitaget på framför allt skärgården är stort, men det
            förekommer också att fågel- och växtlivet i många insjöar blivit
            stört. T.o.m. ganska stillsam kanottrafik kan vara förödande för
            exempelvis ett häckande fiskgjusepar. Jag känner därför stor sympati
            för de bakomliggande tankegångar som finns i motion L22 från miljöpartiet,
            men jag tror inte att det är tillrådligt att nu gå så långt i
            kriminaliseringen av störande sjötrafik som miljöpartiet vill.
            Vi i vänsterpartiet ansluter oss alltså till det föreliggande
            förslaget, men vi tycker att det är tillfredsställande att vi
            kommer att få en lag på detta område.
          </note>
          <note>
            Sedan vill jag, herr talman, ta upp frågan om kompetenskraven
            beträffande framförande av motorbåtar. Problemet med motorbåtarna,
            som blir allt fler och allt snabbare, blir större för varje år
            som går.
          </note>
          <note>
            I dag krävs det inte några som helst kompetensbevis för att man
            skall få köra motorbåtar understigande
          </note>
          <note>
            12 meter. En femtonåring får utan vidare köra en
          </note>
          <note>
            11 meter lång motorbåt med 400 hästkrafters motor -- och gör
            det också. Jag redovisade tidigare hur många dödsoffer sjön har
            skördat under de senaste två åren. Statistik över allvarliga tillbud
            och olyckor utan direkt dödlig utgång finns inte att tillgå. Men
            det är oomtvistat att höghastighetsbåtarna -- ja, sådana här båtar
            kallas nu för tiden t.o.m. för värstingbåtar -- som blir allt
            fler till antalet, innebär en potentiell olycksrisk.
          </note>
          <note>
            Särskilt farliga blir dessa båtar naturligtvis när de körs av
            personer som inte har någon som helst utbildning eller något sjövett.
          </note>
          <note>
            Vi i vänsterpartiet har uppfattningen att kraven på utbildning
            och kompetens måste skärpas, så att också motorbåtar understigande
            12 meter omfattas av bestämmelserna. Det är beklämmande att riksdagen
            efter en hemställan från trafikutskottet tidigare i år direkt
            har avslagit det motionsyrkande vari krävs lämplig utbildning
            och behörighet även för sådana här båtar. Bestämmelserna för fritidsbåtar
            gäller sedan 1970. Men sedan dess har ju både antalet motorbåtar
            och antalet hästkrafter i motorerna ökat enormt mycket. Det är
            anmärkningsvärt att det så kapitalt har undgått ledamöterna i
            trafikutskottet att det dräller av båtförare som inte har någon
            som helst båtutbildning och som åker runt både i skärgården och
            på insjöar med 20, 30 eller 40 knops fart. Dessa båtförare är
            en olycksrisk både för sig själva och för andra.
          </note>
          <note>
            Men nu skall, som väl är, den utredning som har att arbeta med
            frågan om promillegränser för sjötrafik också ta upp frågor som
            gäller behovet av kompetenskrav eller behörigshetsvillkor för
            denna typ av båtar. I sinom tid tillgodoses således säkerligen
            de krav som vi i vänsterpartiet har ställt.
          </note>
          <note>
            Men det är, tyvärr, ännu inte särskilt tydligt var de andra partierna
            -- bortsett från miljöpartiet, det måste jag tillägga -- står
            i den här frågan. Därför yrkar jag bifall till reservation 7.
            Det får inte råda något tvivel beträffande detta med kompetenskrav
            och behörighetsvillkor.
          </note>
          <note>
            Slutligen tycker jag, herr talman, att det skulle vara bra om
            centerns, folkpartiets och socialdemokraternas ärade ledamöter
            i lagutskottet här och nu ville uttala sig tydligt i den här frågan.
          </note>
          <note type="speaker">
            Anf. 59 MARTIN OLSSON (c) replik:
          </note>
          <note>
            Herr talman! Jag har begärt ordet därför att
          </note>
          <note>
            Elisabeth Persson vände sig till mig -- ja, det var kanske närmast
            centern som hon riktade in sig på --
          </note>
          <note>
            och sade att vi slår in öppna dörrar i den här frågan.
          </note>
          <note>
            Jag tror att hon då avsåg reservation nr 1.
          </note>
          <note>
            Men, Elisabeth Persson, jag beskrev litet grand i mitt huvudanförande
            hur den här frågan har handlagts av regeringen och riksdagsmajoriteten.
          </note>
          <note>
            Det har alltså funnits en majoritet i riksdagen för ett avslag
            på de framställningar som år efter år har gjorts beträffande detta
            med promillegränser.
          </note>
          <note>
            Vidare har jag refererat till det svar som jag fick den 16 oktober
            från justitieministern på min raka fråga om huruvida regeringen
            hade för avsikt att lägga fram förslag om promilleregler till
            sjöss. Det är alltså drygt sju månader sedan det här svaret gavs.
            I svaret betonar justitieministern, självfallet, att man i den
            promemoria som hennes departement stod bakom inte hade med något
            förslag i det här avseendet. Detta hade alltså inte penetrerats.
            Men justitieministern var klar över, det framgår av promemorian,
            att skälen mot promilleregler är starkare än skälen för en lagstiftning
            på området.
          </note>
          <note>
            Mot bakgrund av att regeringen för drygt sju månader sedan var
            mycket avvisande i det här sammanhanget tycker jag alltså att
            det, för att vi skall kunna vara säkra på att vi får den lösning
            som vi och, tror jag, även Elisabeth Persson vill ha, behövs ett
            tillkännagivande från riksdagen. Det är ju en viss skillnad mellan
            en skrivelse från riksdagen och ett avslag å ena sidan samt ett
            tillkännagivande å andra sidan. Om det blir ett tillkännagivande
            kan ju riksdagen årligen i regeringens redogörelse med anledning
            av riksdagens skrivelser få en redovisning av vad man har gjort
            med anledning av riksdagens beställningar.
          </note>
          <note>
            Det är en anledning till att vi drar slutsatsen att det inte
            räcker med avslag på motioner eller en skrivning som kanske en
            del tycker är bra. Här behövs det i stället ett tillkännagivande.
          </note>
          <note type="speaker">
            Anf. 60 ELISABET FRANZÉN (mp):
          </note>
          <note>
            Herr talman! Tidigare talare i debatten har uppehållit sig vid
            det faktum att alkohol och trafik inte hör ihop. Martin Olsson
            och Ulla Orring har båda försäkrat mycket ordentligt att de delar
            den uppfattningen. Det gör vi också. Vidare har problemen med
            dagens trafik med fritidsbåtar här beskrivits.
          </note>
          <note>
            För alltför många människor har alkoholen kommit att utgöra en
            del av charmen med sjölivet. Men ölet, vinet och supen i fiskeekan
            har satt i sina spår i statistiken.
          </note>
          <note>
            1989 omkom 68 personer i samband med olyckor med fritidsbåtar.
            55 % av dessa personer, dvs. över hälften, var berusade. År 1988
            var det så mycket som 73 % av de omkomna som var berusade. Dessa
            siffror talar sitt tydliga språk.
          </note>
          <note>
            Jag kan berätta om en händelse som jag själv har varit med om
            och som har färgat min bild av sjöfylleriet. Händelsen inträffade
            för drygt tio år sedan. Det var i augusti månad. Jag och ytterligare
            några hade varit på en kräftskiva i Skärhamn på västkusten. På
            kvällen blev det bestämt att vi nästa dag vid 11-tiden skulle
            åka med båt till Mollösund för att äta lunch. Jag och min familj
            tältade i en bergskreva. Sena som vi ofta är kom vi nedrusande
            till båten nästan på slaget 11. Den båt som vi skulle åka med
            låg kvar. Vi hoppade i båten, och denna lade så ut. Då upptäckte
            vi att skepparen ombord var berusad. Han hade fortsatt festen
            in på denna dags förmiddag. Han var ordentligt påverkad. Ja, han
            var rent av full. Skepparen satt på durken och hade ett instrument
            och sjön om sol, vind och hav.
          </note>
          <note>
            Han mådde allmänt gott. Det fanns en till som var segelkunnig.
            Men han var också berusad. Han lyckades i alla fall nödtorftigt
            lotsa fram segelbåten.
          </note>
          <note>
            Inte någon i min familj var segelkunnig. Men vi försökte alla
            göra så gott vi kunde. Jag var mycket rädd den gången. Men vi
            kom i alla fall fram till
          </note>
          <note>
            Mollösund. Under lunchen undersökte jag om det fanns någon annan
            båt som vi kunde åka tillbaka med och där den som hade att sköta
            båten var nykter. Men det var alls inte någon lätt uppgift. Vi
            funderade över hur vi skulle ta oss tillbaka till
          </note>
          <note>
            Skärhamn. Skulle vi ta taxi? Men då hittade jag faktiskt en man
            som var nykter. Den här mannen hade motorbåt. Jag var mycket tacksam
            och glad över att vi hade funnit den här personen. Tryggt och
            säkert kunde vi ta oss tillbaka till Skärhamn.
          </note>
          <note>
            Den här händelsen var faktiskt en skrämmande upplevelse. Men
            historien har faktiskt också en poäng. Några år senare träffade
            jag nämligen föraren av motorbåten. Det var i miljöpartisammanhang.
            Den här personen sitter numera med i riksdagen, på Bohusbänken.
            Det gäller nämligen Kent Lundgren. Jag vet inte om man skall dra
            någon slutsats av detta. Jag tänker i alla fall på den reservation
            som centern och miljöpartiet tillsammans har framställt. Några
            år innan Kent Lundgren blev miljöpartist var han faktiskt centerpartist.
            Jag vill inte generalisera och bedöma alla i partierna på samma
            sätt. Men den beskrivna händelsen är kanske litet symtomatisk.
          </note>
          <note>
            Ulla Orring påstod här att Martin Olsson och centern skulle vara
            populistiska. Eftersom vi i miljöpartiet, som sagt, har varit
            med om att underteckna reservationen i fråga upplevde jag att
          </note>
          <note>
            Ulla Orrings påstående också i viss mån gällde mig.
          </note>
          <note>
            Jag har läst utskottets skrivning. I betänkandet står det att
            utskottet delar departementschefens uppfattning att det för närvarande
            saknas tillräckligt beredningsunderlag för att man skall kunna
            införa promilleregler i sjölagen. Denna uppfattning delar även
            vi reservanter i reservation
          </note>
          <note>
            1.
          </note>
          <note>
            Utskottet anför vidare att utskottet utgår från att
          </note>
          <note>
            ''direktiven för utredningen på området kommer att utformas så
            att arbetet inriktas på frågan om en promillereglering''. Det
            är klart att utredningen skall syssla med frågan om en promillereglering.
          </note>
          <note>
            Men det säger ingenting om att utredningen verkligen skall arbeta
            för att promilleregler skall införas. Utredningen har ju full
            frihet att komma fram till att promilleregler inte skall införas.
          </note>
          <note>
            Centern och miljöpartiet vill med reservation 1
          </note>
          <note>
            uppnå sådana utredningsdirektiv att utredningen skall sikta till
            en promillereglering.
          </note>
          <note>
            Vi är medvetna om att det finns avgränsningsproblem. Det blir
            naturligtvis utredningens uppgift att arbeta fram förslag om hur
            de avgränsningarna skall göras och hur regleringen skall utformas.
            Det står väldigt klart i vår reservation. Regeringen har dröjt
            och därigenom förlorat tid i denna fråga. Därför finns i dag inte
            tillräckligt beredningsunderlag. Hade regeringen i departementspromemorian
            lagt fram förslag om en promillereglering, hade vi, som Martin
            Olsson sade tidigare, haft remissyttranden om saken. Det är väldigt
            angeläget -- det är också en anledning till vår reservation --
            att påpeka att det är bråttom.
          </note>
          <note>
            Regeringen har förlorat tid. Jag ville helst att siktet skulle
            vara inställt på nästa sommar. En hel del arbete är faktiskt gjort.
            Kunde man få denna lag att träda i kraft den 1 juli vore man ute
            i tid före semesterperioden. Jag vill för miljöpartiets räkning
            yrka bifall till reservation 1.
          </note>
          <note>
            Sjöfylleri är ett grovt brott. Därför borde fängelse vara normalpåföljden.
            Det faktum att de regler i trafikbrottslagen som nu tillämpas
            för rattfylleri har inneburit lindrigare påföljder vid grovt rattfylleri
            än tidigare är inte ett skäl för att hålla straffen nere för grovt
            sjöfylleri.
          </note>
          <note>
            Det är inte så som Rolf Dahlberg sade i sitt anförande att miljöpartiet
            och centern vill ha strängare straff till sjöss än till lands.
            I stället borde även straffen för grovt rattfylleri skärpas. Vi
            utgår från att regeringen gör vad som behövs för att få detta
            till stånd. På så sätt skulle reglerna ändå bli likartade för
            sjö- och rattfylleri. Centern och miljöpartiet står gemensamt
            även för reservation 3.
          </note>
          <note>
            Miljöpartiet vill också ha regler om återkallelse av körkort
            vid onykterhet till sjöss. De flesta bilförare är rädda om sina
            körkort. Risken för att förlora körkortet har avhållit många från
            att dricka alkohol före bilfärden. Det finns visserligen i dag
            möjligheter att återkalla körkortet vid bl.a. allmän brottslighet.
            Hit skulle man kunna räkna grovt sjöfylleri. Men det fordras mycket
            för sådan återkallelse, och den sker väldigt sällan. Det exempel
            som betänkandet beskriver handlar om en berusad person, som med
            en alkoholhalt på 2,49 "
          </note>
          <note>
            i hög fart körde på en annan båt och därmed utsatte flera andra
            för fara på ett mycket dramatiskt sätt.
          </note>
          <note>
            Möjligheterna till körkortsindragning bör ökas.
          </note>
          <note>
            Bara vetskapen om att körkortet för bil skulle kunna dras in
            vid alla typer av grovt sjöfylleri och även annat sjöfylleri skulle
            troligen leda till att flera höll sig nyktra också till sjöss.
            I reservation 4 begär miljöpartiet att denna fråga tas upp av
            den utredning om promilleregler för sjötrafiken som aviseras i
            propositionen.
          </note>
          <note>
            Utredningen bör även ta upp frågan om att införa kompetenskrav
            för förare av större fritidsbåtar, s.k.
          </note>
          <note>
            höghastighetsbåtar. Detta talade Elisabeth Persson om, och jag
            behöver inte upprepa vad hon sade.
          </note>
          <note>
            Tillsammans med vänsterpartiet står vi bakom reservation 7.
          </note>
          <note>
            Nu införs även en regel som gör det möjligt att ingripa mot dem
            som färdas med fartyg på ett sådant sätt att omgivningen störs
            i onödan även på andra sätt än genom olyckor. Med omgivningen
            menar man i första hand medtrafikanter, människor som idkar friluftsliv
            eller bor längs färdvägen, samt båtar, bryggor och andra mänskliga
            installationer. Enligt utskottet kan regeln tillämpas även om
            någon genom t.ex. buller stör häckande fåglar i områden som inte
            formellt har förklarats såsom fågelskyddsområden. Vi noterar med
            glädje att detta innebär en skärpning i förhållande till propositionen,
            som talar om ''starkt motorljud i närheten av fågelskyddsområden''.
          </note>
          <note>
            Detta förslag är tyvärr inte tillräckligt långtgående.
          </note>
          <note>
            Vi skulle önska att skrivningarna mera hade markerat en målsättning
            att skydda växter, djur och natur överallt inom och utom formella
            skyddsområden. Därför har vi reserverat oss i reservation 5.
          </note>
          <note>
            Dessutom vill inte utskottet att den yrkesmässiga trafiken skall
            falla under denna regel. Men varför skall den undantas? Jag kan
            ta Finlandsfärjorna som ett exempel. De stora moderna jättefärjorna
            orsakar nivåskillnader och svall, när de tränger sig genom Stockholms
            skärgård. Öborna ser med förtvivlan hur stränderna eroderas och
            hur flora och fauna föröds. Det behövs mer omfattande regler mot
            störande sjötrafik, regler som gäller inte bara fritidsbåtar utan
            även yrkesmässig trafik.
          </note>
          <note type="speaker">
            Anf. 61 ULLA ORRING (fp) replik:
          </note>
          <note>
            Herr talman! Frågan om promilleregler är ju en viktig fråga i
            denna lagstiftning. Men som jag tidigare har sagt saknar vi i
            dag underlag för ett förslag i detta avseende. Jag kan erinra
            Elisabet
          </note>
          <note>
            Franzén om att lagutskottet 1988 med anledning av en motion med
            Elver Jonsson såsom första namn behandlade frågan om onykterhet
            till sjöss. Då ville ett enigt lagutskott göra ett tillkännagivande
            om att regeringen skulle utarbeta ett förslag om ändring av sjölagen.
            Det förslaget har vi nu fått, men vi har inte fått något förslag
            beträffande promillereglerna.
          </note>
          <note>
            Jag vill även erinra Elisabet Franzén om diskussionen i lagutskottet.
            Vi yrkade då från folkpartiet liberalernas sida på en ändring
            av den första skrivningen så till vida att direktiven för utredningen
            på området ''kommer att utformas så att arbetet inriktas på frågan
            om en promillereglering''. Genom denna gemensamma skrivning har
            vi kommit så långt som vi kan i denna fråga. Allt förnuft säger
            att denna utredning, som regeringen kommer att tillsätta, måste
            ta upp frågan om promilleregler.
          </note>
          <note>
            Jag är inte beredd att på folkpartiet liberalernas vägnar säga
            att vi skall fatta beslut utan en utredning. Väldigt många olika
            saker måste klaras ut när det gäller båt- och sjötrafiken. Jag
            delar
          </note>
          <note>
            Elisabet Franzéns uppfattning, vilket jag har givit uttryck för
            tidigare i dag, att alkohol och båttrafik inte hör ihop. Men som
            framgår av remissvaren är det många personer som är inblandade
            i en stor färja och som kommer att omfattas av denna lag.
          </note>
          <note>
            Men får vi förslag i detta avseende, kan riksdagen sedan fatta
            beslut. Det är jag helt övertygad om.
          </note>
          <note>
            Den skrivning som vi har åstadkommit i utskottet torde medföra
            att vi får promilleregler.
          </note>
          <note type="speaker">
            Anf. 62 ELISABET FRANZÉN (mp)
          </note>
          <note>
            replik:
          </note>
          <note>
            Herr talman! Detta börjar bli litet pinsamt. Det har redan tidigare
            varit en debattrunda om detta mellan
          </note>
          <note>
            Ulla Orring och Martin Olsson.
          </note>
          <note>
            I reservation 1 kräver vi inte alls någon lagstiftning nu utan
            en utredning. Vi beklagar att regeringen inte har tagit fram ett
            tillräckligt beredningsunderlag för att man skall kunna lagstifta
            nu. Jag vet också att folkpartiet tidigare har arbetat för promilleregler.
            Det var med en viss förvåning som jag noterade att de folkpartistiska
            ledamöterna i utskottet nöjde sig med den skrivning som utskottet
            kom fram till, dvs. att utredningen bara skall ta upp frågan om
            promillereglering. Det sägs inte klart ut att utredningen skall
            komma fram till något förslag om promillereglering.
          </note>
          <note type="speaker">
            Anf. 63 ULLA ORRING (fp) replik:
          </note>
          <note>
            Herr talman! Jag anser inte att det här är pinsamt, utan detta
            är en redovisning av vad som står. Jag kan inte se den skillnad
            som Elisabet Franzén kan se mellan förslaget att tillsätta en
            utredning och den inriktning som vi har föreslagit. En inriktning
            för promillegränser är väl en klar vägledning, Elisabet
          </note>
          <note>
            Franzén? Jag kan inte komma till någon annan slutsats.
          </note>
          <note>
            Vi hade ganska ingående diskussioner i utskottet som resulterade
            i en bättre skrivning än vad det första förslaget innehöll. Därför
            ställer vi oss bakom utskottets förslag, som nu omfattas också
            av de stora partierna.
          </note>
          <note type="speaker">
            Anf. 64 ELISABET FRANZÉN (mp)
          </note>
          <note>
            replik:
          </note>
          <note>
            Herr talman! Det handlar om att läsa innantill. Jag skall därför
            läsa ur vår reservation: ''Enligt utskottets mening bör mot denna
            bakgrund direktiven för den i propositionen aviserade utredningen
            utformas på ett sådant sätt att det klart och otvetydigt framgår
            att utredningsarbetet skall inriktas på en promillereglering till
            sjöss.
          </note>
          <note>
            Utredningsarbetet bör vidare bedrivas skyndsamt.''
          </note>
          <note>
            Det framgår alltså inte klart om utredningen enbart skall behandla
            frågan om en promillereglering.
          </note>
          <note>
            Sedan kan det mycket väl vara så att denna formulering som utskottet
            och folkpartiet står bakom inte är fullt så dålig som den tidigare
            formuleringen. Men vi miljöpartister och centern anser att utskottets
            skrivning inte är tillräcklig, och det är därför som vi har reserverat
            oss.
          </note>
          <note type="speaker">
            Anf. 65 ANITA JÖNSSON (s):
          </note>
          <note>
            Herr talman! Arbetet med att skapa en säker och bra trafikmiljö
            har hög prioritet i vårt land. När det gäller trafiken till lands
            har trafiknykterhetsfrågan länge utgjort ett viktigt led i strävandena
            efter att förbättra säkerheten. Man har här tidigare än i de flesta
            andra länder insett vikten av att genom en strikt lagstiftning
            inskärpa kravet på nykterhet i trafiken.
          </note>
          <note>
            Vi bor i ett land där vi har en unik tillgång till sjöar och
            vattendrag omkring oss. Det finns dessutom skärgård och öppet
            hav runt Sveriges kuster, vilket gör att många människor väljer
            att tillbringa sin fritid och rekreation till sjöss.
          </note>
          <note>
            Utvecklingen går mot att antalet fritidsbåtar ökar kraftigt och
            därmed blir trafiken på vattnet allt tätare. Till bilden hör också
            att många fritidsbåtar numera utrustas med starka motorer som
            medger att båtarna framförs i hög hastighet. Speciellt under sommarmånaderna
            har trafikförhållandena på sjön alltmer kommit att likna dem på
            våra vägar.
          </note>
          <note>
            Båtlivet ställer därför högre krav än tidigare på reaktionssnabbhet,
            gott omdöme, hänsyn, aktsamhet och andra egenskaper som är viktiga
            för trafiksäkerheten.
          </note>
          <note>
            Enligt utskottets mening har denna utveckling medfört att betydelsen
            av att vara nykter till sjöss i väsentlig grad har ökat. Det är
            viktigt att markera att principen om att alkohol och trafik inte
            hör ihop gäller vägtrafiken såväl som sjötrafiken.
          </note>
          <note>
            Alkoholförtäring i samband med sjötrafik är inte förenligt med
            de krav sjölivet ställer och det leder till ökade risker för allvarliga
            olyckor.
          </note>
          <note>
            Våren 1988 föranledde överväganden av denna art utskottet att
            uttala att det borde ankomma på regeringen att i lämpligt sammanhang
            närmare överväga huruvida man inte borde ha en strängare syn på
            onykterhet till sjöss genom en ändring av
          </note>
          <note>
            325 § sjölagen så att bestämmandet av påföljd för brottet närmare
            anpassas till det som gäller enligt trafikbrottslagen.
          </note>
          <note>
            Vid en sådan anpassning måste emellertid, fortsatte utskottet,
            hänsyn tas till att sjölagens bestämmelser har betydligt vidsträcktare
            tillämpningsområde än trafikbrottslagens. Man skulle också lägga
            fram förslag till erforderliga ändringar i sjölagen. Det anförda
            gav riksdagen som sin mening regeringen till känna.
          </note>
          <note>
            Inom justitiedepartementet har därefter utarbetats en proposition,
            Sjöfylleri m.m., som behandlas i lagutskottets betänkande nr 35,
            det betänkande som vi i dag diskuterar.
          </note>
          <note>
            I betänkandet föreslås att sjölagens onykterhetsbrott delas in
            i två grader, vilka benämns sjöfylleri och grovt sjöfylleri. Straffskalan
            för sjöfylleri föreslås att bli böter eller fängelse i högst sex
            månader. För grovt sjöfylleri föreslås fängelse i högst ett år.
          </note>
          <note>
            Dessutom föreslås en ny straffsanktionerad bestämmelse om störande
            sjötrafik, som innebär att man vid färder till sjöss är skyldig
            att anpassa färdväg, hastighet och färdsätt i övrigt så att inte
            omgivningen störs i onödan. Straffet för överträdelse av bestämmelsen
            föreslås vara böter.
          </note>
          <note>
            I propositionen behandlas även promilleregler för sjötrafiken.
            Med tanke på tidigare resonemang om att anpassa sjölagens bestämmelser
            om onykterhet till de bestämmelser som finns för vägtrafiken är
            det en naturlig utgångspunkt att även överväga huruvida promillereglerna
            bör införas när det gäller onykterhet till sjöss. Av rent pedagogiska
            skäl och för det allmänna rättsmedvetandets skull kan det vara
            lämpligt att ha likartade regelverk för trafik till lands och
            sjöss.
          </note>
          <note>
            Samtidigt måste vi vara klara över att förhållandena till sjöss
            skiljer sig på många punkter från de villkor som gäller för trafiken
            till lands -- t.ex. fungerar båten ofta både som fortskaffningsmedel
            och som bostad. En annan viktig skillnad är att det ofta är flera
            personer engagerade i framförandet av ett fartyg, medan normalt
            endast en person kör en bil.
          </note>
          <note>
            Dessutom gäller sjölagen alla farkoster. Det kan t.ex. vara segelbåtar,
            roddbåtar eller motordrivna fartyg.
          </note>
          <note>
            Även andra skillnader mellan trafikförhållandena till lands och
            till sjöss måste beaktas liksom övervaknings- och kontrollaspekterna.
          </note>
          <note>
            Slutsatsen blir därför att det naturligtvis talar för att promilleregler
            bör införas även när det gäller onykterhet till sjöss, men att
            det är uppenbart att promilleregler för sjötrafiken är förenade
            med olika typer av problem.
          </note>
          <note>
            Utskottet delar därför propositionens och de flesta remissinstansernas
            bedömning, att det med nuvarande beredningsunderlag inte är möjligt
            att föreslå promilleregler för sjötrafiken. Däremot bör en utredning
            få i uppdrag att behandla frågan.
          </note>
          <note>
            Med tanke på de övriga krav som ställs på en god förare bör utredningen
            även omfatta frågan om behovet av kompetenskrav eller behörighetsvillkor
            för vissa typer av sjötrafik liksom andra frågor som kan ha samband
            med eller vara av betydelse för frågan om promilleregler.
          </note>
          <note>
            Som tidigare berörts föreslås i propositionen att ett nytt straffstadgande
            om störande sjötrafik införs i sjölagen. Det innebär att den som
            tar en sådan färdväg, håller en sådan hastighet eller annars med
            ett fartyg färdas så att han i onödan stör omgivningen skall dömas
            till böter.
          </note>
          <note>
            Vi har sett och hört de senaste åren, framför allt under sommarhalvåret,
            hur buslivet på sjön tar allt vildare former, vilket gör att det
            finns ett stort behov av att komma till rätta med de båtmanövrar
            som är onödiga och störande för omgivningen, men som inte behöver
            vara ägnade att leda till en sjöolycka. Störningen behöver inte
            nödvändigtvis avse människor, utan den kan gälla t.ex. djurlivet
            inom ett fågelskyddsområde.
          </note>
          <note>
            Till betänkandet har fogats 7 reservationer. Men som det har
            framgått av den tidigare debatten finns det en stor samstämmighet
            mellan de olika partierna i utskottet vad gäller synen på att
            alkohol och trafik inte hör ihop.
          </note>
          <note>
            Det konstateras dock av utskottets majoritet att införande av
            promilleregler inte kan göras utan ytterligare beredning. De problemställningar
            och oklarheter som råder på grund av att förhållanden till sjöss
            i väsentlig mån avviker från dem på land, måste beaktas och lösas
            innan sjölagen kan tillföras bestämmelser om promilleregler.
          </note>
          <note>
            I den utredning som föreslås i propositionen, och som utskottet
            utgår från, ges sådana direktiv att arbetet inriktas på frågan
            om en promilleregel.
          </note>
          <note>
            Med det anförda är i huvudsak motionärerna i denna fråga tillgodosedda,
            och jag yrkar avslag på reservation nr 1.
          </note>
          <note>
            I reservation nr 3 frångår reservanterna den huvudprincip som
            har varit vägledande i propositionen, nämligen att lagstiftningen
            för sjötrafiken skall vara så likformig som möjligt med lagstiftningen
            för den som framför ett fordon på land.
          </note>
          <note>
            Reservanterna vill att påföljden för grovt sjöfylleri skall vara
            strängare än vad som gäller för vägtrafikens område enligt trafikbrottslagen.
            Som utskottet tidigare framhållit bör en enhetlig grundsyn prägla
            utformningen av reglerna i sjölagen. Detta bör naturligtvis även
            gälla påföljdsbestämningen.
          </note>
          <note>
            Om det i framtiden skulle bli aktuellt med ändringar i trafikbrottslagen
            som påverkar påföljdsvalet vid grovt rattfylleri, måste självfallet
            också påföljdsfrågan vid grovt sjöfylleri bli föremål för överväganden.
          </note>
          <note>
            Jag yrkar avslag på reservation 3. I en reservation från miljöpartiet
            framförs önskemål om förändringar i körkortslagen för att kunna
            återkalla körkortet vid sjöfylleri.
          </note>
          <note>
            Utskottet konstaterar att det är möjligt enligt gällande lagstiftning
            att förorda återkallelse av körkort vid allvarligare fall av onykterhet
            till sjöss.
          </note>
          <note>
            Alltså yrkar jag avslag på reservation 4.
          </note>
          <note>
            Den nya bestämmelsen som införs, vilken innebär att det är möjligt
            att ingripa mot dem som färdas på ett sätt med sin båt som stör
            omgivningen, berörs i reservation 5. Reservanterna pekar på risken
            att bestämmelsen i praktiken kommer att få en alltför begränsad
            tillämpning. I propositionen visas det på exempel som kan bli
            föremål för ingripande med den nya straffbestämmelsen. Dessa exempel
            får dock inte tas som intäkt för att det inte kan finnas andra
            tillfällen då ingripande kan ske.
          </note>
          <note>
            Bestämmelsen har kommit till för att skydda inte bara människorna
            utan även naturen med dess viktiga växt och djurliv längs våra
            stränder.
          </note>
          <note>
            Utskottet ser det därför inte som nödvändigt att göra ytterligare
            uttalanden om tillämpningsområdet för straffbestämmelsen.
          </note>
          <note>
            Jag yrkar avslag på reservation 5.
          </note>
          <note>
            Den nya lagstiftningen föreslås att träda i kraft den
          </note>
          <note>
            1 juli 1991.
          </note>
          <note>
            Svenskarna är ett båtintresserat folk, och mer än hälften av
            landets befolkning åker med en fritidsbåt minst en gång per säsong.
            Det medför att de nya bestämmelserna berör en stor del av befolkningen
            och kan om de efterlevs ge en större trivsel och säkerhet på sjön.
          </note>
          <note>
            Enligt utskottets mening är det mot denna bakgrund viktigt att
            man når ut till befolkningen så snart som möjligt, eftersom den
            stora båtlivssäsongen nu sätter igång på riktigt.
          </note>
          <note>
            Utskottet utgår sålunda från att regeringen snabbt kommer att
            föranstalta om en brett upplagd informationskampanj där de nya
            reglerna och deras konsekvenser presenteras på ett allsidigt och
            informativt sätt.
          </note>
          <note>
            Jag yrkar därmed avslag på reservation 6.
          </note>
          <note>
            Herr talman! Vi står nu åter inför en sommar med förhoppningsvis
            mycket sol och bad. Många använder denna tid till att njuta av
            härliga båtfärder på våra sjöar och vattendrag. Kanske man lägger
            till i en liten vik och dukar fram sill och nypotatis, och då
            smakar det för många bra med en liten snaps som tilltugg.
          </note>
          <note>
            Promilleregler -- lagstiftning. Det handlar också om det förhållningssätt
            och de attityder vi har till alkoholen. Det handlar om den respekt
            och hänsyn vi visar för varandra då vi kör omkring med våra båtar
            i skärgården eller på våra insjöar. Vetskapen om vad som händer
            med vår körförmåga när vi druckit sprit är en annan faktor som
            är av stor betydelse för hur vi beter oss till sjöss och på land.
          </note>
          <note>
            Regeringen har lagt en proposition som klart markerar samhällets
            inställning, dvs. att alkohol och båtkörning inte är förenligt
            med de trafiksäkerhetskrav som ställs. Likaså måste det skapas
            möjligheter att ingripa mot dem som far fram och missbrukar sjöreglerna.
            Båtförare som använder båten på ett sådant sätt som är både onödigt
            och störande för omgivningen skall i fortsättningen kunna åtalas
            och bestraffas.
          </note>
          <note>
            Jag vill, herr talman, med detta yrka bifall till lagutskottets
            hemställan i betänkande LU35 och avslag på samtliga reservationer.
          </note>
          <note type="speaker">
            Anf. 66 MARTIN OLSSON (c) replik:
          </note>
          <note>
            Herr talman! Anita Jönsson har försvarat utskottsmajoriteten.
            De synpunkterna tillförde inte något nytt. Man kan väl instämma
            i flera av de saker hon sade. Men slutsatserna har inte blivit
            riktigt densamma. Jag vill ta upp två frågor. Den ena frågan gäller
            promilleregeln som berörs i reservation 1, och den andra frågan
            gäller påföljderna.
          </note>
          <note>
            När det gäller promillegränserna vill jag påminna
          </note>
          <note>
            Anita Jönsson som socialdemokrat att fyra av hennes partivänner,
            nämligen Hans Göran Franck,
          </note>
          <note>
            Christina Pettersson, Ines Uusmann och Oskar
          </note>
          <note>
            Lindkvist motionerade i anledning av denna proposition som vi
            nu behandlar och som Anita
          </note>
          <note>
            Jönsson uttrycker sin tillfredsställelse över. De framhöll att
            en stor brist i den föreslagna lydelsen är avsaknaden av en fast
            promillegräns för fylleri och grovt rattfylleri. De argumenterar
            vidare, och de drar sedan slutsatsen att riksdagen som sin mening
            skall ge regeringen till känna vad i motionen anförts om promilleregler
            för sjöfarande. Den motionen är en av de åtta motioner som ligger
            till grund för den reservation vi har avgivit.
          </note>
          <note>
            Man är ju litet grand fundersam över socialdemokraternas vilja
            i det här fallet. Ser man på motionerna från den allmänna motionstiden
            i januari väckte Gunnar Thollander, Göran
          </note>
          <note>
            Magnusson och Maj-Inger Klingvall en motion, dvs. innan propositionen
            lades, där de drog ungefär samma slutsats, nämligen att riksdagen
            som sin mening ger regeringen till känna vad i motionen anförts
            om lagstiftning av promillegräns till sjöss.
          </note>
          <note>
            Det är alltså en promillegräns för sjöfylleri.
          </note>
          <note>
            Det märkliga var att när detta ärende behandlades i utskottet
            fick den högt uppskattade ledamoten av lagutskottet Gunnar Thollander,
            som var motionär, inte delta i behandlingen av ärendet. Det hade
            varit mer helhjärtat från utskottets sida om man dels hade låtit
            dem som har motionerat och visat särskilt intresse delta, dels
            följt upp den motion som Hans
          </note>
          <note>
            Göran Franck m.fl. väckte efter det att de hade läst propositionen.
          </note>
          <note>
            I mitt huvudanförande redovisade jag för hur det blir med påföljderna
            för rattfylleribrotten, dvs.
          </note>
          <note>
            mildare än de flesta hade trott. Men man blir inte förvånad när
            man läser den dåvarande propositionen och utskottsbetänkandet.
          </note>
          <note>
            Varför vi från centern vill att normalpåföljden för grovt sjöfylleri
            skall vara fängelse och inte den tillämpning som gäller för grovt
            rattfylleri, beror på att vi ser hänvisningar i den nuvarande
            propositionen och vi tycker att det fel som gjordes för trafikbrotten
            inte skall upprepas när det gäller sjöfylleri.
          </note>
          <note type="speaker">
            Anf. 67 ELISABETH PERSSON (v) replik:
          </note>
          <note>
            Herr talman! Jag nödgas konstatera att inte heller
          </note>
          <note>
            Anita Jönsson i denna noggranna och pedagogiska genomgång av
            betänkandet säger ett enda ord om behörighetskrav eller kompetensbevis
            för högfartsbåtar. Utskottets ärade ledamöter har sorgfälligt
            undvikit att ta upp det ämnet. Jag vet inte vad det kan bero på.
            Kan det möjligen bero på att det är så många norrlänningar i utskottet
            och att det är isfritt så kort tid under året vid
          </note>
          <note>
            Norrlandskusten att man inte hinner komma upp i så höga hastigheter?
          </note>
          <note>
            Jag vill ge utskottets ledamöter möjlighet att, innan vi avslutar
            denna debatt, åtminstone markera var de står i frågan om behörighetskrav
            och kompetensbevis för högfartsbåtar.
          </note>
          <note type="speaker">
            Anf. 68 ANITA JÖNSSON (s) replik:
          </note>
          <note>
            Herr talman! Till Martin Olsson: När det gäller de socialdemokratiska
            motionerna måste det kännas skönt att Martin Olsson engagerar
            sig så starkt för dem.
          </note>
          <note>
            Huruvida motionärerna är nöjda eller inte kan inte jag tala om
            här. Däremot anser utskottet att de har blivit tillgodosedda genom
            utskottets skrivning, som innebär att arbetet inriktas på frågan
            om en promillereglering i den utredning som skall tillsättas.
            Som ett svar på Elisabet Franzéns tidigare anförande kan jag meddela
            att jag har fått besked från justitiedepartementet att utredningen
            kommer att tillsättas snarast.
          </note>
          <note>
            När det gäller de straffbestämmelser som finns för grovt rattfylleri
            har jag väldigt stor respekt för
          </note>
          <note>
            Martin Olsson och hans noggrannhet. Jag antar att
          </note>
          <note>
            Martin Olsson förbereder sig i god tid när han skall tala i kammaren.
            Anledningen till min fundering om detta är att Martin Olsson talade
            om en artikel som han hade läst i april.
          </note>
          <note>
            Jag är litet senfärdig och ofta ute i sista minuten när jag skall
            skriva något. Det är kanske därför som jag har en artikel som
            är från en senare tidpunkt, nämligen från den 3 maj. Då kunde
            man läsa i
          </note>
          <note>
            Dagens Nyheter under rubriken: ''Hårdare tag mot fulla förare''
            att
          </note>
          <note>
            nya domar i högsta domstolen pekar mot fängelse för grovt rattfylleri.
            Det hette vidare: Grovt rattfylleri skall ge fängelse. Det är
            innebörden av två prejudicerande domar i högsta domstolen, HD.
          </note>
          <note>
            Det betyder att trenden mot allt fler villkorliga domar i tingsrätterna
            bryts.''
          </note>
          <note>
            Inom justitiedepartementet ligger man i startgroparna vad gäller
            en översyn av denna lagstiftning. Vi får dessutom inte glömma
            att denna lagstiftning är ganska färsk. Det tar tid innan praxis
            sätter sig.
          </note>
          <note>
            Slutligen Elisabeth Persson, har vi ingenting emot begränsningar
            när det gäller högfartsbåtar. Vi såg under förra sommaren vilka
            problem de ställde till.
          </note>
          <note>
            Samtidigt, Elisabeth Persson, är det så att det i den reservation
            som Elisabeth Persson vänder sig mot föreslås att man skall ställa
            höga kompetenskrav.
          </note>
          <note>
            Den tar faktiskt inte upp dessa saker, utan den gäller de båtar
            som är tolv meter och längre.
          </note>
          <note>
            Kompetenskrav kommer att diskuteras och ses över i samband med
            utredningen, och därmed har utskottet uttalat att detta är en
            stor och viktig fråga.
          </note>
          <note type="speaker">
            Anf. 69 MARTIN OLSSON (c) replik:
          </note>
          <note>
            Herr talman! Anita Jönsson sade att jag är intresserad av socialdemokratiska
            motioner. Det finns i detta ärende motioner om promillegränser
            från alla partier utom från vänsterpartiet.
          </note>
          <note>
            Jag nämnde de båda socialdemokratiska motionerna eftersom Anita
            Jönsson är socialdemokrat. I replikskiftet med Ulla Orring tog
            jag upp den motion som var väckt av en folkpartist.
          </note>
          <note>
            Det finns logik i det, Anita Jönsson. Jag tänkte inte räkna upp
            alla motioner som det här gäller. Det syns i reservationen, där
            det finns partibeteckningar.
          </note>
          <note>
            Vad gäller påföljderna är det uppenbarligen så att när vi antog
            ändringarna i trafikbrottslagen fanns det en skrivelse i den då
            framlagda propositionen som avsåg att många som dömdes trots att
            de hade höga promillehalter i blodet inte skulle dömas till fängelsestraff.
            I den propositionen skrev justitieministern: Straffvärdet hos
            grova rattfylleribrott är normalt inte så högt att detta i sig
            motiverar fängelse i stället för icke frihetsberövande påföljd.
            Justitieutskottets majoritet underströk detta och framhöll att
            straffvärdet för grovt rattfylleri sålunda inte alltid kan anses
            vara så högt att det i sig motiverar ett fängelsestraff.
          </note>
          <note>
            Högsta domstolen har, Anita Jönsson, prövat några fall. I vissa
            fall har de skärpt straffen, och det har blivit fängelsestraff
            för dem som har haft över 1,5
          </note>
          <note>
            promille. Det finns även exempel på fall med höga promillehalter
            som inte lett till fängelsestraff.
          </note>
          <note>
            Tidigare har vi inte haft samstämmighet mellan reglerna till
            sjöss och till lands. Det får vi inte heller nu, eftersom promilleregleringen
            till sjöss medvetet har försenats av regeringen. När det gäller
            påföljderna behöver det därför inte vara självklart med parallellitet.
          </note>
          <note>
            Vi har krävt att normalpåföljden skall vara fängelse, och vi
            har krävt detsamma när det gäller trafikbrottslagen. Det har tyvärr
            inte årets riksmöte fått tillfälle att behandla, eftersom majoriteten
            i justitieutskottet skjutit upp dessa frågor till hösten.
          </note>
          <note>
            Jag hoppas att det blir ett positivt beslut då.
          </note>
          <note>
            Vi har lagt fram denna reservation eftersom vi anser att det
            ur allmänpreventiv synpunkt är väldigt viktigt att normalpåföljden
            för grovt sjöfylleri är fängelse.
          </note>
          <note>
            Är vi ense om detta, Anita Jönsson?
          </note>
          <note type="speaker">
            Anf. 70 ELISABETH PERSSON (v) replik:
          </note>
          <note>
            Herr talman! Nu har vi snart i två timmar diskuterat inriktningen
            på en kommande utredning.
          </note>
          <note>
            Det står i utskottets betänkande att de förväntar sig att utredningen
            kommer att ta upp frågan om promilleregler eller ej.
          </note>
          <note>
            Martin Olsson har talat mycket vältaligt om nödvändigheten av
            att för säkerhets skull komma med en extra reservation för att
            utredningens arbete skall få den inriktning han vill ha.
          </note>
          <note>
            Jag tycker inte att det är för mycket begärt att centerpartiet
            och folkpartiet som nu så ivrigt -- -- --
          </note>
          <note type="speaker">
            Anf. 71 ANDRE VICE TALMANNEN:
          </note>
          <note>
            Jag vill erinra Elisabeth Persson om att replikrätten gäller
            Anita Jönssons anförande.
          </note>
          <note type="speaker">
            Anf. 72 ELISABETH PERSSON (v) replik:
          </note>
          <note>
            Herr talman! Ingen har uttalat sig till förmån för reservation
            7, inte ens Anita Jönsson eller någon av de andra talarna. Jag
            tycker att det vore angeläget.
          </note>
          <note>
            Anita Jönsson tycks t.o.m. tro att vi med vår markering är ute
            efter att förbjuda båtarna, men så är det definitivt inte. Vi
            är ute efter att få ett slags körkort för sjön. Vi kräver kompetenskrav
            eller behörighetsvillkor för att framföra båtar som är kortare
            än elva meter, men som har en betydande motorstyrka.
          </note>
          <note>
            Herr talman! Jag har tidigare haft möjlighet att säga både till
            Martin Olsson och Ulla Orring om att de skall uttala sig i denna
            riktning, men de har undvikit att göra det. Jag beklagar detta.
            Jag kan inte tolka det på annat sätt än att man struntar -- --
            --
          </note>
          <note type="speaker">
            Anf. 73 ANDRE VICE TALMANNEN:
          </note>
          <note>
            Jag erinrar igen om att replikrätten gäller Anita
          </note>
          <note>
            Jönssons anförande.
          </note>
          <note type="speaker">
            Anf. 74 ANITA JÖNSSON (s) replik:
          </note>
          <note>
            Herr talman! Vi har ett påföljdsystem dels av allmänpreventiva
            skäl, dels för att få människor som har gjort sig skyldiga till
            ett brott att inte göra ytterligare brott, utan att bli nyktra
            och säkra förare både till sjöss och till lands. Man kan fråga
            sig huruvida fängelse utan någon annan insats kan lyckas med detta.
            Den debatten skall vi inte föra här.
          </note>
          <note>
            Däremot kan jag inte låta bli att nämna att den 1
          </note>
          <note>
            juni skärps kraven för fällda rattfyllerister som vill ha tillbaka
            körkortet. Ett nyktert levnadssätt måste i fortsättningen bevisas
            med ett särskilt läkarutlåtande. Detta visar att det finns andra
            åtgärder än längre fängelsestraff som kan få förarna nyktra både
            på vägarna och till sjöss.
          </note>
          <note>
            Andre vice talmannen anmälde att Martin Olsson anhållit att till
            protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 75 ELVER JONSSON (fp):
          </note>
          <note>
            Herr talman! Detta är litet av lång dags färd mot natt. Det gäller
            debatten, men det gäller över huvud taget hela den här frågan
            som har hängt med här i riksdagen under nästan hela enkammarriksdagens
            historia.
          </note>
          <note>
            Regeringen har nu äntligen lagt fram en proposition men det finns
            ju många frågetecken.
          </note>
          <note>
            Framför allt har man inte någon bestämd åsikt om hur man skall
            ha det framöver. Riksdagen tvingas fortfarande att driva på för
            att det över huvud taget skall hända någonting. Anita Jönsson
            försökte säga här, att nu sker det minsann skärpningar, det gäller
            körkortsåterkallelse m.m. Men kom ihåg, Anita
          </note>
          <note>
            Jönsson, att den förändring som nu sker den 1 juni icke kommer
            upp till vad trafiksäkerhetsverket hade önskat sig. Jag tror att
            det är viktigt att se att detta egentligen inte är så märkvärdigt.
          </note>
          <note>
            Promillelagstiftningen är ju inte någonting nytt.
          </note>
          <note>
            Man kan nästan tro det. Det är i år, herr talman, precis 50 år
            sedan vi fick denna svenska lagstiftning, då Sverige som andra
            land i världen införde detta.
          </note>
          <note>
            Ett omstritt system som betraktats med misstro, men som nu kommit
            att omfatta många länder ute i världen.
          </note>
          <note>
            Sjölagen behöver förvisso reformeras. Den är precis 100 år. Det
            är inga nya hastverk vi tar oss an här. Visserligen infördes straffbestämmelser
            1966, men i övrigt är det alltså en mycket gammal lag.
          </note>
          <note>
            När det gäller sakläget har det ju sagts att alkohol och trafik
            inte hör ihop. Alla verkar vara mycket överens om den verbala
            bekännelsen och den är riktig. Men det är litet annorlunda när
            det gäller åtgärderna. För den som varit med sedan tidigt 70-
          </note>
          <note>
            tal och motionerat -- då motionerna och framställarna togs med
            en axelryckning, i något fall med förakt -- är det intressant
            att se att det skett en utveckling. Flera talare har ju talat
            om detta att det blivit ett allt större intresse här i riksdagen
            för att komma till rätta med sjöfylleriet i takt med en allt tätare
            trafik på sjön med allt snabbare båtare i en blandad trafik med
            vana och ovana förare. Det kräver nya och andra insatser.
          </note>
          <note>
            Nu finns det en näst intill förkrossande majoritet här i riksdagen
            för att vi bör få ett system med promilleregler. Moderaterna har
            i betänkandet uttalat att de har en annan mening, men i övrigt
            är det en stor uppställning bakom förslagen. Det har äntligen
            blivit status att driva den här frågan, och jag hoppas att det
            beror på andra saker än att massmedia inte intresserat sig särskilt
            för det ämnet detta år. Jag hoppas att det mer handlar om att
            åstadkomma en starkare trafiksäkerhet också på sjön.
          </note>
          <note>
            Det nya är egentligen att lagutskottets socialdemokrater, genom
            Anita Jönsson, har talat i positiva ordalag om en promillelagstiftning.
            Det skall noteras som en framgång och som någonting nytt. Med
            detta har man kanske ändå säkrat ett tillräckligt parlamentariskt
            underlag för att kunna komma fram till ett beslut.
          </note>
          <note>
            En liten synpunkt till utskottets ordförande Rolf
          </note>
          <note>
            Dahlberg som talade om att detta med en promillelagstiftning
            på sjön inte skulle kunna gå för sig eftersom sjöytorna är mycket
            vidsträckta. Då glömmer han förmodligen bort att vägnätet inte
            heller är så litet. Vi har ju hundratals mil större och mindre
            vägar där vi inte kan övervaka. Men ändå vill vi ha en promillelagstiftning
            som gäller för all landtrafik. Man lagstiftar ju inte främst för
            att komma åt och straffa alla människor, utan för att redovisa
            statsmaktens hållning till en viss fråga eller till en viss förseelse.
            Det har både parlamentariska värden och trafikmässigt goda inslag.
            Därför tror jag att det är viktigt att vi nu driver på i den här
            frågan. Detta är ju närmast litet av en kamp mellan å ena sidan
            parlamentet, riksdagen, och å andra sidan kanslihuset, regeringen.
            Regeringen har inte haft särskilt bråttom. Riksdagen är otålig.
            Jag tycker det är bra att det kan registreras från den här debatten.
          </note>
          <note>
            Båtliv är ju egentligen något mycket positivt. Då är det också
            viktigt att det kan ske i säkra former. Då krävs det faktiskt
            ett nyktert uppträdande också på sjön.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §)
          </note>
          <note>
            9 § Följdlagstiftning med anledning av den nya summariska processen
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1990/91:LU34 Följdlagstiftning med anledning av den nya summariska
            processen (prop.
          </note>
          <note>
            1990/901:126).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 10 §.)
          </note>
          <note>
            10 § Prisinformation
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1990/91:LU36 Prisinformation (prop.
          </note>
          <note>
            1990/91:171).
          </note>
          <note>
            Anf. 76 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! Nu är det åter dags för de politiker som inte förstår
            sig på marknadsekonomins funktion att utöva sin väldiga välvilja
            och genom lagreglering av prisinformationen åter höja prisnivån
            på matvarorna.
          </note>
          <note>
            Detta enkla, till synes obetydliga, betänkande
          </note>
          <note>
            LU36 är ett litet, men tyvärr, ganska typiskt exempel på åtgärder
            som sammantaget förstört incitament, marknadsekonomi och konkurrens
            i vårt land. Alla dessa konkurrenshämmande åtgärder tillsammans,
            varav detta är en liten del, kommer att drabba svensk levnadsstandard
            under många år framåt. Detta jämfört med standardutvecklingen
            i länder som varit mer förskonade från vänsterpolitik. Hela denna
            process där politiker blandar sig i detaljer i näringslivet utan
            att kunna redogöra för konsekvenserna av sina åtgärder, kallades
            av tidningen Opion för några år sedan för ''välviljans kletiga
            sås''. Även om uttrycket är drastiskt är det betecknande för denna
            typ av debatter där välviljans företrädare har en ganska lätt
            roll genom att peka på det som inte fungerar perfekt, medan vi
            som representerar något som då snarare kan betecknas som eftertanken
            måste vänta tills de negativa effekterna av åtgärderna visar sig.
            I analysen bakom regeringsförslaget har man inte heller vinnlagt
            sig om att belysa de resonemang som stärker dem som hyser betänkligheter.
          </note>
          <note>
            Majoritetens representant kommer säkert att tala närmare om innebörden
            av betänkandet. Jag vill här markera just var den politiska skillnaden
            går mellan majoritet och opposition. En skillnad som även framgår
            av vår kommittémotion L28 med anledning av propositionen. Enkelt
            uttryckt kommer nu riksdagen att lagstifta om, att det skall sitta
            prislappar på matvarorna. Information på hylla eller skylt eller
            något annat nytt sätt accepteras generellt inte för dagligvaror.
            Det är just detta vi motsätter oss i reservation 1. Det gör vi
            i gott sällskap med cirka hälften av remissinstanserna. Då skall
            man komma ihåg att en mycket stor del av remissinstanserna saknar
            förmåga att bedöma det som är vår huvudinvändning mot förslaget,
            nämligen dess prisdrivande effekt. Alla remissinstanser med erfarenhet
            i frågan och som därmed har möjlighet att göra någon verklig bedömning
            av dess effekter, anser liksom vi moderater att detta är ett oklokt
            beslut. Det gäller i all synnerhet om man vill hålla nere prisutvecklingen.
            Men det har å andra sidan verkligen inte varit socialdemokraternas
            mest framgångsrika politiska område. Det är väl snarare så att
            just den bristande förmågan i detta avseende lett till ett väldigt
            missnöje med partiet. Just dessa frågor -- frågorna om prisnivåerna
            i landet jämfört med i andra länder -- har bidragit till att ge
            missnöjespartiet Ny Demokrati skjuts. I dag tänker socialdemokraterna
            lägga litet mer fyr under denna brasa, trots att det inte finns
            några vederhäftiga och tillförlitliga belägg för att konsumenterna
            är beredda att stå för de nya högre kostnaderna. Den allmänna
            politiska debatten vittnar snarare om motsatsen.
          </note>
          <note>
            Eftersom remissinstanserna innehåller så många parter i målet,
            kan det vara intressant att försöka finna någon utan partsintressen
            och se vad den säger. Jag tog på måfå hovrätten i Övre Norrland.
          </note>
          <note>
            De finner underlaget bräckligt och ifrågasätter om man kan dra
            de slutsatser som regeringen gjort på ett underlag vars representativitet
            förefaller synnerligen svag. Man menar att denna lag, som kommer
            att bli betungande för näringsidkare och konsumenter genom att
            den leder till prishöjningar, verkligen måste efterfrågas och
            motsvara ett belagt behov. De synpunkter som den i sammanhanget
            fristående hovrätten framförde har som framgått totalt nonchalerats.
            Icke desto mindre är det just här kvalitetsbristen i denna lag
            ligger.
          </note>
          <note>
            Enligt Volvos representant vid en hearing i lagutskottet, höjdes
            priset på en Volvo med 2 000
          </note>
          <note>
            kr. vid ett av denna periods konsumentpolitiska beslut. Denna
            gång drabbas maten. Det är inte fråga om så mycket på varje vara,
            men sammantaget under åren kommer denna åtgärd att ta konsumtionsutrymme
            från annat som människorna kunde ha använt sina pengar till.
          </note>
          <note>
            Överdrivna konsumentpolitiska åtgärder tillhör de politiskt accepterade
            sätten att sänka reallönerna i vårt land.
          </note>
          <note>
            I betänkandet hävdar majoriteten själv att det blir kostnadsökningar.
            Utan att ens översiktligt bedöma kostnaderna, vare sig på kort
            eller lång sikt, är man beredd att vältra över dem på konsumenterna.
            Detta är i sanning inget konsumentvänligt handlande. Särskilt
            dyrbart blir det naturligtvis i ett land med hög inflation och
            många ommärkningar.
          </note>
          <note>
            Prisinformationen är ett konkurrensmedel. Jag tror knappast att
            ens socialdemokraterna vågar ifrågasätta detta. Genom att på detta
            sätt detaljreglera informationen hämmar man konkurrensen med de
            effekter detta alltid har i form av högre priser. Det finns påtaglig
            risk för att leverantörerna börjar prismärka varorna direkt. Vi
            får då effekter liknande dem man får med riktpriser, och dessas
            prishöjande konsekvenser har
          </note>
          <note>
            SPK ingående redogjort för.
          </note>
          <note>
            Konkurrens- och konsumentpolitik har ett starkt samband. Men
            om staten med ena handen lägger resurser på konkurrensvårdande
            myndigheter och med andra handen motarbetar konkurrensen, är det
            inte undra på om medborgarna börjar få en känsla av att skattemedlen
            misshushållas bort.
          </note>
          <note>
            Man skulle kunna tro att majoriteten inte förstod att det är
            ett grundläggande intresse även för handeln att tala om priset
            på en vara. Om det är fallet måste man kunna belägga att prisinformationen
            inte är ett konkurrensmedel.
          </note>
          <note>
            Det råder ingen politisk oenighet om att priset skall anges korrekt
            och tydligt samt vara lättillgängligt och att kunden utan onödig
            tidspillan skall kunna informera sig om priset. Detta har ingen
            motsatt sig. Det råder även enighet om att det skall finnas jämförpriser.
            Det är bara lagregleringen av den dyrbara artikelmärkningen som
            vi motsätter oss.
          </note>
          <note>
            Vår linje ligger därmed närmare EG-direktiven än regeringens.
          </note>
          <note>
            Marknadsdomstolen har klart redogjort för den standard som skall
            gälla för hyllkantsmärkning.
          </note>
          <note>
            Man kan fråga sig vilken standard som skall gälla för artikelmärkning.
            Hur långt ner i detalj man än går blir det ändå inte lika för
            alla, eftersom människor inte är lika. Får man prismärka med röd
            skrift på grön etikett? Vad händer om etiketten är suddig eller
            svårläst, så att en människa kan läsa den men inte en annan? Var
            ligger gränserna?
          </note>
          <note>
            De lagföringsärenden som detta kommer att leda till kommer att
            dra ytterligare löje över rättsväsendet, och inte minst över de
            politiker som stiftat lagen. Men Ny Demokrati får fler argument!
          </note>
          <note>
            Denna detaljnivå bör politiker hålla sig borta från.
          </note>
          <note>
            Det räcker att via lagstiftning reglera att kunden utan onödig
            tidsåtgång skall kunna informera sig om priset. Flera remissinstanser
            påpekar också, att om denna lag antas, kommer den sannolikt att
            leda till ytterligare detaljreglering. Vi politiker borde i stället
            eftersträva förenklad lagreglering, en sanning som uppenbarligen
            inte nog kan upprepas i denna kammare.
          </note>
          <note>
            Utskottsmajoriteten menar att denna prisinformationslag kan komma
            att leda till en sådan kostnadsökning för företag som nu gått
            över till hyllkantsmärkning och tvingas tillbaka till varumärkning,
            att detta tillsammans med den tidsåtgång det kommer att kräva,
            därutöver skulle leda till att extrapriserna försvinner. Det är
            tydligen någon sorts åderlåtning så att näringsidkarens ekonomi
            förblöder.
          </note>
          <note>
            Förutom att resonemanget avslöjar socialdemokraternas syn på
            näringsidkare, leder det till sämre konkurrens och med största
            sannolikhet till sämre ekonomi för både samhälle och individ.
            Vi moderater är måna om konkurrensen, som leder till lägre konsumentpriser,
            och vill därför behålla extrapriserna, vilket vi framför i reservation
            2. Vi vill därför att konkurrenskommittén skall ges tilläggsdirektiv.
          </note>
          <note>
            Extrapriserna skall ställas mot vårt krav på tydliga jämförpriser,
            vilket ger konsumenten full möjlighet att jämföra extrapriset
            med det ordinarie priset.
          </note>
          <note>
            Även vänsterpartiet skriver i sin reservation att extrapriser
            är det övervägande konkurrensmedlet.
          </note>
          <note>
            Den i konkurrensfrågor blinda hönan har i varje fall hittat ett
            korn.
          </note>
          <note>
            Eftersom ökad konkurrens leder till lägre priser, leder minskad
            konkurrens till högre priser. Vi vill inte höja prisnivån, utan
            slår vakt om konsumenten genom att föreslå att konkurrensmedlet
            extrapriser bibehålls.
          </note>
          <note>
            Herr talman! Jag yrkar härmed bifall till reservationerna 1 och
            2.
          </note>
          <note type="speaker">
            Anf. 77 ANDRE VICE TALMANNEN:
          </note>
          <note>
            Jag får meddela att anslag nu har satts upp om att detta sammanträde
            skall fortsätta efter kl. 19.00.
          </note>
          <note type="speaker">
            Anf. 78 ULLA ORRING (fp):
          </note>
          <note>
            Herr talman! I ett samhälle som vårt där de flesta hushåll består
            av dubbelarbetande människor, är det svårt att få tiden att räcka
            till. Inköpen av dagligvaror skall gå snabbt. Oftast blir planeringen
            dålig, vilket inverkar menligt på hushållsekonomin.
          </note>
          <note>
            Det finns de som har goda inkomster, men pengarna räcker inte
            i alla fall. Å andra sidan finns det de som har små inkomster
            och ändå alltid klarar sina utgifter. Vad beror detta på? Jo,
            några fakta känner vi till. Den som planerar vet bättre vad han
            eller hon vill använda sina pengar till. Den som vet vad han verkligen
            vill kan lättare stå emot impulsköp och därmed snabbare nå sina
            uppsatta mål och får bättre ekonomi. Ett är säkert, den som planerar
            vet bättre hur stora utgifterna är i verkligheten: vad saker och
            ting kostar. Det senare, vad saker och ting kostar, är vad detta
            betänkande från lagutskottet handlar om.
          </note>
          <note>
            Regeringen har lagt fram en proposition om en prisinformationslag
            som ålägger näringsidkare i detaljistledet en skyldighet att prismärka
            varorna.
          </note>
          <note>
            Om handlaren inte följer lagen fälls han eller hon enligt marknadsföringslagen.
            Lagen skall träda i kraft den 1 januari 1992.
          </note>
          <note>
            Av flera skäl yrkar vi från folkpartiet liberalerna avslag på
            lagförslaget. Vi anser att lagen är ytterligare ett utslag av
            den socialdemokratiska politikens syn på människan på individ.
            Man har inget förtroende för den enskildes förmåga att ta ansvar.
            Folkpartiet liberalerna vill myndigförklara individen. Vi utgår
            från en helt annan människosyn. Vi tror att människor är kapabla
            att välja varor utan en prisinformationslag.
          </note>
          <note>
            Låt mig först slå fast vår grundinställning till prismärkningen
            som sådan. Det är självklart att konsumenterna skall ha rätt till
            en fullgod prisinformation, men vi anser att det kan ske utan
            onödig lagstiftning. En lag som denna blir dessutom svår att tillämpa.
          </note>
          <note>
            Som jag inledningsvis framförde innebär en planering för det
            enskilda hushållet att man bättre kan hushålla med sina tillgångar.
            I den planeringen ingår även att konsumenten skall kunna kontrollera
            sina utgifter. Självfallet skall konsumenten också i butiken ha
            tillgång till rediga uppgifter om varans pris. Huvudansvaret för
            att konsumenterna skall få denna information vilar på företagen,
            på handeln.
          </note>
          <note>
            Vi har i vårt land ett system med överenskommelser mellan näringslivet,
            handeln och konsumentverket, s.k. riktlinjer. Redan i dag, vilket
            även påpekas i propositionen, gäller en överenskommelse från
          </note>
          <note>
            1986 mellan handeln och konsumentverket om att vissa varugrupper
            skall hållas utanför artikelprismärkning. Det gäller mejerivaror,
            läsk, öl, djupfrysta varor m.fl. samt pallexponerade varor och
            varor som tillfälligt säljs i butiken. Jag tror att det är fråga
            om cirka en tredjedel av butikens sortiment. Dessa undantag skall
            gälla också under den nu föreslagna prislagen.
          </note>
          <note>
            Detta är exempel på att man kan nå praktiska överenskommelser
            utan lagstiftning. Men här finns en sällsynt klåfingrighet från
            socialdemokratiskt håll -- att ständigt förhindra marknadskrafterna
            utan att beakta konsekvenserna -- som i detta fall kommer att
            leda till både ökade kostnader och ytterligare krångel.
          </note>
          <note>
            Herr talman! Från folkpartiet liberalernas sida anser vi att
            det fortfarande finns starka skäl till att upprätthålla den här
            dialogen mellan handeln och konsumentverket. På så sätt får man
            en kanal för påverkan om bättre prismärkning utan lagstiftning.
          </note>
          <note>
            Det har hitintills skett genom det riktlinjearbete som jag tidigare
            nämnde.
          </note>
          <note>
            Men det måste ändå vara dialogen mellan den enskilde konsumenten
            och handeln som skall vara styrande. Vi vill hävda att kvalité,
            prismärkning och service är styrande för konsumentens val av butik
            och av vara.
          </note>
          <note>
            Det finns flera skäl till att avslå denna proposition.
          </note>
          <note>
            Jag kan börja med att citera några remissvar.
          </note>
          <note>
            ICA-förbundet, som dominerar dagligvaruhandeln, är övertygat
            om att det även i framtiden kommer att finnas butiker som, trots
            att de har datakassor, väljer att ha prislappen kvar, medan andra
            kommer att slopa den. Konsumenten är enligt ICA fullt kompetent
            att själv välja vilket alternativ som passar bäst. Det behövs
            ingen detaljreglering som ålägger alla butiker dyrbara och prishöjande
            investeringar.
          </note>
          <note>
            ICA-handeln är fullt medveten om prisinformationens betydelse
            i datakassebutiker.
          </note>
          <note>
            Man menar att det pågår ett intensivt utvecklingsarbete även
            beträffande prisinformation. Också vi konsumenter har märkt denna
            utveckling inom handeln, som varit positiv för oss.
          </note>
          <note>
            Dagligvaruhandeln beräknar kostnaderna för prismärkningsarbetet
            till 900 milj.kr. per år. Man menar att besparingar kan göras
            med upp till 144
          </note>
          <note>
            kr. per konsument vid slopande av den individuella artikelprismärkningen.
          </note>
          <note>
            Axel Johnson AB anser att nuvarande s.k.
          </note>
          <note>
            hyllkantsmärkning och datakassehantering räcker för att ge konsumenten
            tillräcklig prisinformation.
          </note>
          <note>
            Också KF säger bestämt nej till lagstiftning och detaljreglering.
          </note>
          <note>
            Näringsfrihetsombudsmannen, som ju är en fristående myndighet,
            satt att granska konkurrenshämmande åtgärder, anser att man överbetonat
            konsumentbehovet när det gäller krav på artikelprismärkning. Vidare
            säger NO att konsumenten genom datakassakvitton kan få en god
            uppfattning om priset på inköpta varor och kan reagera, om ett
            pris verkar onormalt högt.
          </note>
          <note>
            Även NO anser att man underskattat betydelsen av lagförslagets
            ekonomiska konsekvenser. Risken är stor att dagligvarubutikerna
            i större utsträckning begär eller accepterar leverantörsprismärkning
            för att själva slippa det tidskrävande extraarbetet med att prismärka
            varje enskild vara. Detta kan enligt min åsikt knappast vara konkurrensfrämjande.
          </note>
          <note>
            Men den socialdemokratiska utskottsmajoriteten har en annan åsikt,
            eller hur?
          </note>
          <note>
            Dessutom vet jag genom uttalanden från enskilda handelsanställda
            att man inte alls är glad över införandet av denna lag om artikelprismärkning.
          </note>
          <note>
            Man vet att det är fråga om ett mycket tungt och ensidigt arbete.
          </note>
          <note>
            Förutom de här redovisade skälen, som folkpartiet liberalerna
            ställer sig helt bakom, vill jag även anföra följande.
          </note>
          <note>
            Utöver kostnadsargumentet, vilket vi från vår sida på intet sätt
            negligerar -- det har sagts att det kommer att kosta butikerna
            uppemot 30 öre att prismärka varje artikel -- visar all erfarenhet
            från regleringar på näringslivets område att ett system byggt
            på förhandlingar och frivilliga överenskommelser i dessa fall
            är effektivare än tvingande regler och förbud.
          </note>
          <note>
            Eftersom ingen hitintills påvisat att den nya lagen kan tänkas
            få någon nämnvärd effekt, samtidigt som den innebär ett ingrepp
            i marknadssystemet till priset av åtskilliga hundratals miljoner
            årligen, bör en detaljreglering på prisinformationsområdet inte
            införas.
          </note>
          <note>
            Om lagen tillkommer blir dessutom tolkningen av bestämmelserna
            svårhanterlig. Vad sägs om följande enligt förarbetena till 5
            §, som handlar om hur prisinformation skall lämnas? Jag citerar
            direkt ur propositionen:
          </note>
          <note>
            ''Den föreslagna regeln innebär i praktiken att skriftlig prisinformation
            inte behöver lämnas i mindre butiker med manuell betjäning. I
            en manuell disk i en snabbköpsbutik är emellertid situationen
            en annan. Här behövs normalt'' -- min kursivering -- ''skriftlig
            information.''
          </note>
          <note>
            Var det glasklart, eller . . .? Jag vet inte om riksdagens ledamöter
            förstår vad som här avses.
          </note>
          <note>
            Vill vi att svenska folket skall hysa respekt för våra lagar
            och följa dem, bör sådana här lagförslag kastas i papperskorgen.
          </note>
          <note>
            Jag yrkar avslag på propositionen om prisinformation och bifall
            till reservation nr 1. Jag yrkar bifall till reservation 2, som
            handlar om extrapriser.
          </note>
          <note>
            Helt kort vill jag ånyo framhålla att nuvarande extraprissystem
            bör finnas kvar. Vi anser på vårt håll att varans pris är ett
            viktigt konkurrensmedel inom handeln. Tillfälliga prisnedsättningar
            skall därför kunna genomföras utan att lagstiftning lägger hinder
            i vägen. Det handlar ju om marknadskrafter och konkurrens. Vi
            anser att det är ett obevisat påstående att ett avskaffande av
            extrapriser skulle ge konsumenterna fördelar som lägre priser.
            Vi är bestämt motståndare till att sätta konkurrensen ur spel
            genom att förbjuda extrapriser.
          </note>
          <note>
            Det är också en smula förvånande att motståndarna mot extrapriser
            -- som i s-motionen med Ulla
          </note>
          <note>
            Pettersson som första namn använder sig av argumentet att systemet
            med extrapriser, ommärkning och annonsering drar med sig fördyringar
            på uppemot 9 miljarder. Däremot anser inte socialdemokraterna
            att den föreslagna prislagen skulle medföra så betungande kostnader
            för konsumenterna. Var finns konsekvensen?
          </note>
          <note>
            Vi reservanter anser att konkurrenskommittén, som nu arbetar
            med konsumentfrågor, bör få tilläggsdirektiv, såsom också Charlotte
          </note>
          <note>
            Cederschiöld framhållit i sitt anförande.
          </note>
          <note>
            Sammanfattningsvis, herr talman, yrkar jag alltså bifall till
            reservationerna 1 och 2 och i övrigt till utskottets hemställan.
          </note>
          <note type="speaker">
            Anf. 79 ELISABETH PERSSON (v):
          </note>
          <note>
            Herr talman! Vänsterpartiet anser i motsats till moderata samlingspartiet
            och folkpartiet liberalerna att det är utmärkt att vi nu har fått
            förslaget till prisinformationslag. Vi är bara litet ledsna över
            att man inte har velat gå ännu längre.
          </note>
          <note>
            Med hänvisning till pågående arbete väntar man ju med att lägga
            fram förslag i frågan om extrapriser och en del annat otyg inom
            handeln.
          </note>
          <note>
            Lagen om prisinformation är, som jag antytt, efterlängtad. Den
            svarar mot ett starkt konsumentkrav. Jag vill bara litet grand
            kommentera vad framför allt Charlotte
          </note>
          <note>
            Cederschiöld sade i det hyllningtal till marknadsekonomin som
            hon höll för en liten stund sedan.
          </note>
          <note>
            Hon lät bli att nämna en viktig poäng i detta sammanhang. Den
            fria marknaden, så omhuldad av moderaterna, förutsätter att avtal
            träffas mellan fria och likvärdiga parter. Ingen skall genom att
            undanhålla viktig information skaffa sig fördelar på någon annans
            bekostnad. Detta är inte någon nedtecknad beskrivning utan en
            populär återgivning av balansförhållandet i den fria marknadsekonomin.
          </note>
          <note>
            Jag vill påstå att priset på en vara faktiskt är avgörande information.
            Det borde alltså vara en fulltständig självklarhet att en kund
            innan han eller hon vill bestämma sig för att köpa en vara får
            riktig och ordentlig information om den viktiga och avgörande
            faktor för valet som varans pris är.
          </note>
          <note>
            Men så är det inte. Det är inte en självklarhet.
          </note>
          <note>
            Därför är lagen så välkommen för konsumenterna.
          </note>
          <note>
            Men tacka för att handeln inte är så intresserad av den här informationen!
          </note>
          <note>
            Ulla Orring sade att något stort grossistföretag tycker att det
            blir dyrt och besvärligt med artikelprismärkning. Ja, det må väl
            vara. Men för konsumentens del är det avgörande att veta vad varorna
            kommer att kosta, innan man går till kassan.
          </note>
          <note>
            Tänk, om det vore på det sättet att Volvo, när det företaget
            höjde priset med 2 000 kr., vilket har refererats här, hade underlåtit
            att tala om det för de potentiella bilköparna utan sagt: Det slutgiltiga
            priset får du se på kvittot, när du har betalt! Vi inser naturligtvis
            att det är fullständigt absurt.
          </note>
          <note>
            Då kan någon säga att det blir så mycket arbete och att det blir
            dyrt med prismärkning. Men faktum är att sammantaget handlar en
            normalfamilj för ganska stora summor under ett år, även om det
            är fördelat på små poster. Det blir alltså rätt avgörande, om
            ärtburken kostar 6:50 eller 6:85.
          </note>
          <note>
            Många vill göra valet mellan olika ärtburkar just utifrån priset.
          </note>
          <note>
            Då säger man: Men hyllkantsmärkning är väl till fyllest? Det
            är inte det. Man behöver inte vara särskilt gammal och se dåligt
            för att konstatera vid ett besök i en stor livsmedelsaffär, där
            det uteslutande finns hyllkantsmärkning, att det är oerhört svårt
            att på det sättet skaffa sig tillförlitlig information.
          </note>
          <note>
            Det förekommer inte så ofta, men jag har faktiskt ett uppdrag
            med mig till kammaren i dag, när vi diskuterar detta, från grannar
            och bekanta i min hemtrakt. De vill att jag framför att de kräver
            att varorna skall vara artikelprismärkta i livsmedelsaffärerna,
            för de tycker inte att de kan få den viktiga informationen annars.
          </note>
          <note>
            Herr talman! Vi hälsar alltså med tillfredsställelse förslaget
            till lag om prisinformation. Det enda vi är litet ledsna för i
            vänsterpartiet är, som jag sade, att inte även frågan om extrapriser
            behandlas här. Det hänvisas till att kommittén vars arbete ligger
            bakom lagen om prisinformation inte har kommit så långt i sitt
            arbete än.
          </note>
          <note>
            På den punkten har jag reserverat mig i utskottet, och jag vill
            passa på att yrka bifall till reservation 3.
          </note>
          <note>
            I den reservationen klargörs tydligt var vi står i frågan om
            extrapriser.
          </note>
          <note>
            Extrapriser har debatterats livligt under våren, och det har
            framkommit synpunkter och uppgifter om deras effekter på handeln
            som väl varit okända för de flesta av oss. Naturligtvis har vi
            vetat att det inte är så mycket bevänt med de här prissänkningarna,
            men att handelns totalkostnad för extrapriser skulle vara så hög
            som den är har nog förvånat oss alla.
          </note>
          <note>
            Systemet med extrapriser är nu ungefär 30 år gammalt, men med
            tiden har det tappat allt förnuft, och de flesta konsumenter och
            också seriösa detaljister önskar bort det. Det har förfelat sin
            verkan. Vi vet också att direkt bedrägeri och skoj förekommer
            i sammanhanget.
          </note>
          <note>
            Reglerna för vad som får kallas extrapris går i korthet ut på
            att en varas pris får kallas extrapris, om det är minst 10 % under
            det ordinarie priset och om varan säljs till det priset tillfälligtvis
            under en kortare tid.
          </note>
          <note>
            Hur ser det ut i verkligheten? Jo, herr talman, 80 %
          </note>
          <note>
            av allt kaffe och all fryst kyckling här i landet säljs till
            extrapris. Av tvättmedel och falukorv är det
          </note>
          <note>
            75 % som alltid säljs med de röda lapparna som det står extrapris
            på. Det här är siffror som talar sitt tydliga språk.
          </note>
          <note>
            Det är inte fråga om några tillfälliga sänkningar. Vi konsumenter
            går alltså på en jättemina, och det är precis vad man vill att
            vi skall göra, när vi köper varor till extrapris och tror att
            vi har varit förnuftiga, sparsamma och rationella och handlat
            billigt. Tvärtom är det på det sättet att vi har gått på ett reklamtrick.
            Om 80 % av en vara alltid säljs till extrapriset, finns det naturligtvis
            inget ordinarie pris längre att tala om som priset relaterats
            till.
          </note>
          <note>
            Kostnaderna för ommärkningen och de röda lapparna lär uppgå till
            åtskilliga miljarder varje år.
          </note>
          <note>
            Ett förbud mot eller en sanering av extrapriserna skulle alltså
            innebära lägre kostnader för handeln, lägre kostnader som självklart
            bör komma konsumenterna till godo.
          </note>
          <note>
            Nu har jag inte fått någon majoritet i utskottet med mig på att
            markera vikten av att få systemet med extrapriser sanerat -- och
            för övrigt inte bara extrapriserna utan också snurreriet med rabattkuponger
            och allting sådant. Vänsterpartiet står ensamt bakom reservation
            3, men jag hoppas att vi inom en inte allt för avlägsen framtid
            får uppleva att det kommer ett förslag i ärendet, på samma sätt
            som det nu äntligen har kommit om prisinformationen.
          </note>
          <note>
            Anf. 80 CHARLOTTE CEDERSCHIÖLD
          </note>
          <note>
            (m) replik:
          </note>
          <note>
            Herr talman! Jag talade för ökad konkurrens och valfrihet för
            kunden. Då vänder sig Elisabeth
          </note>
          <note>
            Persson mot oss moderater och insinuerar att vi inte skulle vilja
            ha priset på varan tydligt. När har vi motsatt oss det? Vilket
            belägg har Elisabeth
          </note>
          <note>
            Persson för det?
          </note>
          <note>
            I mitt anförande sade jag att priset skall vara korrekt, tydligt
            och lättillgängligt och att kunden skall kunna informera sig om
            priset utan onödig tidsspillan. De kraven finns i våra konsumentpolitiska
            motioner, både den med anledning av propositionen och den stora
            som väcktes under allmänna motionstiden. Jag tror att
          </note>
          <note>
            Elisabeth Persson har läst på litet dåligt.
          </note>
          <note>
            Volvo, som Elisabeth Persson tog upp, talar nog om vad bilen
            kostar. Men kanske borde Volvo dela upp sitt pris i en ren produktionskostnad
            och en som uppstått på grund av olika politiska ingrepp. På många
            områden är det omöjligt att göra detta, men just när det gäller
            de konsumentpolitiska ingreppen kanske det finns en möjlighet
            att klara det. Jag tackar Elisabeth Persson för tipset och skall
            föra det vidare till Volvo.
          </note>
          <note type="speaker">
            Anf. 81 ULLA ORRING (fp) replik:
          </note>
          <note>
            Herr talman! Elisabeth Persson använder uttrycket att vi har
            gått på en jättemina i frågan om extrapriser. Jag anser att Elisabeth
            Persson och majoriteten, som vill införa en prislag, har gått
            på en jättemina.
          </note>
          <note>
            Prismärkning är både dyr och besvärlig. Det är ingenting som
            är gratis, Elisabeth Persson, utan lägger man på handeln för mycket
            regler och kostnader, måste det betalas av någon. Det är konsumenten
            som får betala.
          </note>
          <note>
            Hela vintern har vi diskuterat matpriser. Elisabeth
          </note>
          <note>
            Persson är beredd att med den här lagen höja matpriserna.
          </note>
          <note>
            Elisabeth Persson säger också att hon har en hälsning från sina
            grannar. Jag tror inte att de vet vad förslaget egentligen innebär.
            Det vet ju knappast heller departementet som har lagt fram det.
            Vad menas med en mindre butik med manuell betjäning? Där behöver
            det inte lämnas någon prisinformation. Men i en manuell disk i
            en snabbköpsbutik är situationen en annan -- här behövs normalt
            skriftlig information! Vem skall bestämma storleken på butikerna?
            Vem skall avgöra när det behövs skriftlig prisinformation?
          </note>
          <note>
            Nej, Elisabeth Persson, det här är en jättemina.
          </note>
          <note>
            Det är inte fråga om att vi skulle vilja ta bort prismärkningen.
            Att det skulle vara det sättet är en missuppfattning i den allmänna
            debatten. Det finns pristerminaler där Elisabeth Persson kan sätta
            ärtburken och få en uppgift om vad den kostar. Det finns hyllkantsmärkning
            och i de flesta fall så kommer prismärkningen att vara kvar. Nej,
            den här lagstiftningen vill vi inte ha, den skall gå till papperskorgen.
            Däremot skall extrapriser vara kvar som konkurrensmedel.
          </note>
          <note type="speaker">
            Anf. 82 ELISABETH PERSSON (v) replik:
          </note>
          <note>
            Herr talman! Det är intressant att delta i den här debatten.
            Charlotte Cederschiöld säger att det är klart att det skall vara
            prismärkning, att konsumenterna skall få reda på vad saker och
            ting kostar. Hon säger att allt är väl beställt nu. Ulla
          </note>
          <note>
            Orring fyller på och bedyrar att prismärkningen skall vara kvar.
            Jag undrar hur det egentligen är.
          </note>
          <note>
            Kommer konsumenten att drabbas av ytterligare kostnader bara
            därför att vi är överens om att det är viktigt med prismärkning?
            Majoriteten vill gå så långt som att t.o.m. lagstifta om detta.
            Lagen i sig kostar ju inga pengar, utan det måste vara andra saker
            som ni är rädda för. Antingen är det bra och viktigt med prismärkning,
            eller också kan man strunta i den och hitta på en mängd underliga
            ersättningar för den som de flesta konsumenter inte är intresserade
            av. För de allra flesta är det inget alternativ att leta efter
            priser i pristerminaler osv.
          </note>
          <note>
            Kostar inte dessa någonting för handelsmannen, eller är de alldeles
            gratis?
          </note>
          <note>
            Prismärkning, oavsett hur den går till, fördyrar självklart också
            varan. Men vi kan för vår del inte se att den traditionella artikelprismärkningen
            är så onödig och fördyrande att man inte bör värna om den.
          </note>
          <note>
            Charlotte Cederschiöld förstår tydligen inte vad jag menade med
            mitt exempel med Volvo, och det förstår jag. Ett argument som
            har använts mot artikelprismärkning är att konsumenten kan läsa
            på kvittot vad varorna har kostat. Det finns ju så tjusiga datakassor
            nu för tiden! Men det är en efterhandsinformation som inte är
            till fyllest. Man har ingen nytta av den när man försöker välja
            mellan olika varor.
          </note>
          <note>
            Anf. 83 CHARLOTTE CEDERSCHIÖLD
          </note>
          <note>
            (m) replik:
          </note>
          <note>
            Herr talman! Nu är väl ändå Elisabeth Persson ute och cyklar.
            Hon försöker framställa det som om vi vill ta bort prismärkningen.
            Det är fullständigt absurt. Snarare är det nog kommunister, som
            inte tror på konkurrens och marknadsekonomi, som vill ta bort
            prismärkningen. Det är klart att det är bra med information om
            priset.
          </note>
          <note>
            Vad som däremot inte är bra är att varorna hela tiden måste märkas
            om. Det handlar alltså om hur prismärkningen skall gå till. Jag
            skall referera ur en artikel i Dagens Industri för att visa hur
            det system för prismärkning som ni förordar fungerar. Man hävdar
            i artikeln att det systemet är tidskrävande, kostsamt och innebär
            ett monotont butiksarbete.
          </note>
          <note>
            Det är ganska svårt att försvara själva jobbet med att märka
            om varor. Det är vad diskussionen nu handlar om.
          </note>
          <note type="speaker">
            Anf. 84 ULLA ORRING (fp) replik:
          </note>
          <note>
            Herr talman! Att prismärka varor är ett konkurrensmedel, och
            det framhöll jag också i mitt anförande. Det är klart att kunderna
            och konsumenterna går till välskötta butiker.
          </note>
          <note>
            Skall vi stifta lagar som vi inte behöver, Elisabeth
          </note>
          <note>
            Persson? Skall vi tillföra vår lagstiftning ytterligare en gummilag
            som ingen människa förstår? Ni säger så här: Skriftlig prisinformation
            behöver inte lämnas i mindre butiker med manuell betjäning, men
            i en manuell disk i en snabbköpsbutik är situationen en annan.
            Här behövs normalt skriftlig information.
          </note>
          <note>
            Låt i stället handeln och konsumenterna komma överens om det
            här! Om jag uppsöker en butik som inte har prismärkt varorna,
            frågar jag varför man inte har gjort det. Då får handlaren skärpa
            sig och märka dem. Men ett system med storebror, lagstiftning
            och sanktioner på detta område är fullständigt vansinnigt. Jag
            tror att Elisabeth
          </note>
          <note>
            Persson har trampat fel här.
          </note>
          <note type="speaker">
            Anf. 85 ELISABETH PERSSON (v) replik:
          </note>
          <note>
            Herr talman! Låt handeln bestämma, säger Ulla
          </note>
          <note>
            Orring. Jag förstår att Ulla Orring och folkpartiet menar det.
            Själv tycker jag att den åsikten står i bjärt kontrast till det
            konsumentintresse som Ulla
          </note>
          <note>
            Orring är så angelägen att markera i andra sammanhang.
          </note>
          <note>
            Ordentlig och tydlig artikelprismärkning är faktiskt ett konsumentkrav.
            Om allt är så gott och väl som ni säger, och om prismärkning förekommer
            på de flesta håll, då är det väl inte så farligt med lagstiftning.
            Jag förstår inte varför ni är motståndare till en sådan. Om verkligen
            konsumenterna är nöjda, då är ju allt gott och väl.
          </note>
          <note>
            Men för den händelse att inte allt är gott och väl, om prismärkningen
            inte fungerar tillfredsställande, om handlaren underlåter att
            ge information om varornas pris osv., så är det väl bra att kunna
            ta till lagen om prisinformation?
          </note>
          <note>
            Andre vice talmannen anmälde att Ulla Orring anmält att till
            protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 86 INGER HESTVIK (s):
          </note>
          <note>
            Herr talman! I lagutskottets betänkande 36
          </note>
          <note>
            behandlas, som vi har hört, regeringens förslag till en prisinformationslag.
            Lagen innebär att en näringsidkare är skyldig att lämna uppgift
            om pris i samband med marknadsföringen av sina varor och även
            sina tjänster. Lagförslaget innebär exempelvis att prisinformation
            skall finnas i annonser, i skyltfönster och inne i butiker. Priset
            skall anges korrekt och tydligt. Jämförpriser skall också sättas
            ut. I en butik skall prisinformationen anges på varan eller i
            dess omedelbara närhet.
          </note>
          <note>
            För dagligvaror i självbetjäningsbutiker är märkning med prislappar
            direkt på varan eller på förpackningen huvudregeln. Undantag får
            bara förekomma om det finns praktiska hinder för denna märkning
            eller om prisinformationssystemet är så utformat att det finns
            möjligheter för konsumenten att på ett enkelt sätt dels beräkna
            den sammanlagda kostnaden för varorna innan man passerar kassan,
            dels kontrollera att det pris som tas ut stämmer överens med prisangivelsen
            på varan.
          </note>
          <note>
            Den nya prisinformationslagen omfattar också när en näringsidkare
            marknadsför tjänster, t.ex.
          </note>
          <note>
            frisörer och kemtvättar. Prisinformationen skall lämnas lätt
            tillgänglig på eller i omedelbar anslutning till den plats där
            näringsidkaren har sin rörelse.
          </note>
          <note>
            Prisinformationslagen är enligt socialdemokraternas mening ett
            stort fall framåt när det gäller att ge konsumenterna bättre möjligheter
            att välja varor och tjänster genom att de kan ta ställning till
            både kvalitet och pris. Lagen ger konsumenten möjlighet att kunna
            jämföra olika näringsidkares utbud på ett bättre och mer överskådligt
            sätt. Den här lagen kommer att öka konsumenternas prismedvetande,
            men den kommer också att spara tid åt konsumenterna -- det är
            inte minst viktigt -- genom att det alltid skall finnas lättillgänglig
            prisinformation att få. Lagen kommer också att betyda att hushållen
            på ett bättre sätt kan planera och utnyttja sina ekonomiska resurser.
          </note>
          <note>
            Ulla Orring sade att hon tror på konsumenterna.
          </note>
          <note>
            Ja, det gör också vi socialdemokrater. Vi tror precis som Ulla
            Orring på konsumentens och individens förmåga och vilja att ta
            ansvar för hushållens ekonomi. Men vi är övertygade om att det
            behövs hjälp av en ordentlig prisinformation.
          </note>
          <note>
            Konsumenterna, konsumenternas organisationer, de fackliga organisationerna,
            exempelvis
          </note>
          <note>
            Handelsanställdas förbund, och Konsumentforum i
          </note>
          <note>
            Hultsfred, som Ulla Orring har talat väl om i andra sammanhang,
            tycker att en prisinformationslag är helt nödvändig. Elisabeth
            Persson har vältaligt redogjort för konsumenternas krav, varför
            jag inte skall upprepa dem.
          </note>
          <note>
            Huvudansvaret för en god prisinformation ligger hos företagen
            på marknaden. En bra prisinformation är i sig ett fint konkurrensmedel.
          </note>
          <note>
            Därför är det förvånande att utskottets högerallians -- folkpartiet
            och moderaterna -- enats i en reservation där de avstyrker regeringens
            förslag till prisinformationslag.
          </note>
          <note>
            Ulla Orring har både här och i en motion från den allmänna motionstiden
            fört fram synpunkten att konsumentverket och branschen tillsammans
            borde kunna dra upp riktlinjer för prismärkningen utan lagstiftning.
            Jag delar Ulla Orrings synpunkt att det hade varit mycket bra.
            Tyvärr har det dock visat sig inte fungera, och det är inte konsumentverkets
            fel.
          </note>
          <note>
            Som exempel kan nämnas att konsumentverket
          </note>
          <note>
            1986 träffade en överenskommelse med dagligvaruhandeln om riktlinjer
            för prisinformationen. 1988 hoppade flera av handelns företrädare
            av överenskommelsen. De testbutiker som skulle prova alternativa
            prissystem har inte stärkt konsumenternas tilltro till handelns
            möjligheter eller kanske framför allt vilja att åstadkomma en
            bättre prisinformation.
          </note>
          <note>
            Konsumentverket uppfattar att förhandlingarna med näringslivet
            går trögt på många områden.
          </note>
          <note>
            Trots att marknadsföringslagen varit i kraft i flera år har man
            inte kunnat komma fram till praxis för generella tolkningar av
            marknadsdomstolens avgöranden. Nu får vi en komplettering till
            marknadsföringslagen. Genom prisinformationslagen görs ett klarläggande
            om vilka krav som skall ställas på prisinformationen till konsumenterna.
          </note>
          <note>
            Det här kommer att bli dyrt för konsumenterna, säger reservanterna.
            Man måste märka om, och det kostar. Kunderna får betala högre
            priser, heter det.
          </note>
          <note>
            Ja, då är vi inne på nästa budskap i betänkandet --
          </note>
          <note>
            extrapriserna. Också dem har vi talat om tidigare i dag. Utskottet
            har behandlat flera motioner. I en del, de som kommer från borgerligt
            håll, vill man ha extrapriserna kvar. I andra motioner vill man
            förbjuda dem.
          </note>
          <note>
            Extrapris -- en röd lapp på varan skall ge kunden en signal om
            att här är det en vara som just nu, under en kort period, är billigare
            än vanligt i just denna butik.
          </note>
          <note>
            I flera motioner har det framhållits att det har visat sig att
            detta inte alltid stämmer. Oftast är extrapriset satt redan av
            tillverkaren, som rimligen inte kan känna till varje butiks prisnivå.
            Priset kan därför i vissa fall visa sig vara högre än normalpriset
            i en viss affär. Vissa varugrupper har, precis som
          </note>
          <note>
            Elisabeth Persson nämnde, ständiga extrapriser.
          </note>
          <note>
            Dessa styr också hushållens inköp, och det är allvarligt. Det
            försvårar nämligen planeringen av hushållsbudgeten och planeringen
            av matinköpen, också ur näringssynpunkt.
          </note>
          <note>
            Utskottet har behandlat frågan om extrapriserna, och majoriteten
            har sagt att det är en fråga om det åligger konkurrenskommittén
            att ta ställning till, eftersom den är intimt förknippad med frågan
            om cirkaprisernas vara eller inte vara. Kommittén är inne i slutfasen
            av sitt arbete, och vi kan förvänta oss ett slutbetänkande under
            den kommande sommaren. Vi kan därför anta att vi här i kammaren
            skall kunna behandla frågan om extrapriserna inom en inte alltför
            avlägsen framtid.
          </note>
          <note>
            Därför avstyrks reservation 3 från vänsterpartiet.
          </note>
          <note>
            Herr talman! Med det anförda yrkar jag bifall till utskottets
            hemställan och avslag på reservationerna.
          </note>
          <note>
            Låt mig slutligen säga några ord till Charlotte
          </note>
          <note>
            Cederschiöld. Hon ängslas över partiet ny demokrati. Jag tror
            det är moderaternas oklara marknadsföring av partiets för vanligt
            folk så hårda budskap men för näringslivet, medborgarnas offentliga
            utredningar och den nya välfärden så mjuka budskap som ger ny
            demokrati sitt drag. Det är kanske på moderaternas och folkpartiets
            bekostnad som det partiet går framåt. Vi kan se de dalande siffrorna
            för högeralliansen. Den nya starten kom av sig.
          </note>
          <note>
            Anf. 87 CHARLOTTE CEDERSCHIÖLD
          </note>
          <note>
            (m) replik:
          </note>
          <note>
            Herr talman! Vad gäller socialdemokraternas framgång i den politiska
            opinionen tror jag att Inger
          </note>
          <note>
            Hestvik nog sitter i glashus jämfört med vad moderaterna gör.
            Våra siffror ligger vida över vårt senaste valresultat. Det vore
            synd att påstå att samma situation gäller för socialdemokraterna.
          </note>
          <note>
            Den som gräver en grop -- Ja, det är lätt att falla i.
          </note>
          <note>
            Inger Hestvik påstår att vi för fram ett hårt budskap. Men det
            är ju vi som vill hålla nere priserna och ni socialdemokrater
            som vill höja dem.
          </note>
          <note>
            Inger Hestvik gör en felaktig beskrivning av verkligheten.
          </note>
          <note>
            Inger Hestvik frågar vidare varför moderaterna och folkpartiet
            har enats i en reservation, något som hon tydligen inte kan förstå.
            Jag skall ge henne ett alldeles rakt besked. Det är för att socialdemokraterna
            inte i onödan skall kunna höja priserna på matvaror.
          </note>
          <note>
            Innan jag gick till denna debatt talade jag med en ensamstående
            mamma som arbetar här i huset i närheten av mitt rum. Hon handlar
            i en affär med hyllkantsmärkning, och det är hon nöjd med. Jag
            vet från våra diskussioner att hon måste vända på varje krona.
            Varför skall hon behöva betala Inger
          </note>
          <note>
            Hestviks prismärkningsönskemål med dyrare mat?
          </note>
          <note>
            Varför kan inte ni handla i olika affärer? Denna ensamstående
            mamma har betydligt sämre ekonomi än Inger Hestvik. Jag kan inte
            förstå varför hennes prisnivå skall behöva höjas till följd av
            denna politiska välvilja som slår så snett.
          </note>
          <note>
            Nej, jag säger som Michael Adielson skriver i en artikel i Dagens
            Industri: Om våra beslutsfattare praktiserade en dag på butiksgolvet
            i en av landets många storbutiker, så blev det säkerligen slut
            på allt tal om prislappar.
          </note>
          <note type="speaker">
            Anf. 88 ANDRE VICE TALMANNEN:
          </note>
          <note>
            Får jag erinra ledamöterna om att vi nu diskuterar lagutskottets
            betänkande om prisinformation.
          </note>
          <note type="speaker">
            Anf. 89 ULLA ORRING (fp) replik:
          </note>
          <note>
            Herr talman! Även jag anser att vi skall diskutera den sakfråga
            vi behandlar, nämligen frågan om prisinformationen och den föreslagna
            lagen.
          </note>
          <note>
            Jag uppfattar det som att det är en säkerhetslag för de fall
            den kan behöva användas. Det är något av en säkerhetsventil för
            att tillse att varornas priser anges. Erkänn, Inger Hestvik, att
            det är en mycket svag lagstiftningstext som är framlagd! Det finns
            så många om och men och så många undantag samt en uppdelning av
            vad som skall gälla i olika butiker.
          </note>
          <note>
            Jag förstår att handelsanställda och berörda konsumenter känner
            bävan inför tanken att behöva leva under en sådan lagstiftning.
            Jag tycker faktiskt att vi i lagutskottet skall säga nej till
            den. Den behövs inte. Prisinformation kommer ändå att ges.
          </note>
          <note>
            Inger Hestvik säger att socialdemokraterna i och med denna lag
            tar hänsyn till både kvalitet och pris.
          </note>
          <note>
            Det är priset som ni tar ställning till, och det vill ni höja
            på matvaror. Varje vara blir 30 öre dyrare genom en artikelprismärkning.
          </note>
          <note>
            Såsom konsument har jag under den period som vi har arbetat med
            lagförslaget frågat vad de handelsanställda säger om det. De tycker
            inte alls att det är ett bra förslag -- tvärtom. Men förbundet,
            kollektivet, säger naturligtvis att vi skall ha en prisinformationslag.
            Man anser att man därmed tillgodoser de behov av ytterligare regleringar
            som man vill ha.
          </note>
          <note>
            Nej, Inger Hestvik, det här förslaget -- om det genomförs --
            kommer att höja prisnivån. Det är fråga om ytterligare ett beslut
            i raden av politiskt fattade beslut med avgifter och kostnadskrävande
            regleringar. Vi i folkpartiet liberalerna hoppas att inga fler
            sådana regleringar skall införas i vårt land.
          </note>
          <note>
            Vi anser att det här är en fråga mellan handeln och konsumenterna.
            Jag vill framhålla att man här kan arbeta med riktlinjer mellan
            handeln och konsumentverket. Det är en både bra och framkomlig
            väg.
          </note>
          <note type="speaker">
            Anf. 90 INGER HESTVIK (s) replik:
          </note>
          <note>
            Herr talman! Ulla Orring och jag talar tydligen med olika sorters
            människor. De handelsanställda som jag har talat med efterlyser
            faktiskt en prisinformationslag. Däremot är de mycket negativt
            inställda till de ommärkningar som de är tvingade att göra till
            följd av extrapriser. Jag tror inte att varorna blir dyrare bara
            därför att de förses med prisuppgifter. Som konsument ges man
            ju möjlighet att välja mellan olika varor. Genom märkningen får
            man reda på både innehåll och pris.
          </note>
          <note>
            Jag konstaterar att folkpartiet och moderaterna är ensamma om
            att ställa upp på handelns krav när det gäller prismärkningen.
            Här får konsumentkraven faktiskt ge vika. I vanliga fall talar
            dessa två partiers företrädare varmt för marknaden och för att
            efterfrågan skall styra utvecklingen. Men nu frågar faktiskt konsumenterna
            efter en bättre prismärkning, men då gäller tydligen inte teorin
            längre. Den gäller bara när det kan ge litet extra klirr i kassan.
          </note>
          <note>
            Charlotte Cederschiöld talade om kostnaden för prismärkningen.
            Vi skulle få dyrare varor på grund av den. Jag skulle kunna förstå
            handelns, moderaternas och folkpartiets syn på denna kostnad för
            prismärkningen om man hade haft samma syn när det gäller extraprissystemet.
            Där har man råd att både märka och märka om. Men sanningen om
            extrapriserna är väl att det inte är fråga om extrapriser utan
            ett sätt att producera, leverera och sälja en stor mängd varor
            av samma sort på en kort tidsrymd. Det är ett sätt för industrin
            att fungera och inte ett sätt att ge konsumenterna billiga varor.
            Det är också ett sätt att locka kunderna till just min butik,
            om jag nu är affärsman.
          </note>
          <note>
            Sedan gäller nog tesen om gungorna och karusellen. Det jag förlorar
            på de finska pinnarna den här veckan tar jag igen på konjakskransarna
            nästa vecka eller tvärtom. Men detta, mina vänner, behöver vi
            inte ta ställning till här i dag.
          </note>
          <note>
            Konkurrenskommittén skall komma med ett förslag, och då kan vi
            ta upp debatten om extrapriser.
          </note>
          <note>
            Anf. 91 CHARLOTTE CEDERSCHIÖLD
          </note>
          <note>
            (m) replik:
          </note>
          <note>
            Herr talman! Inger Hestvik har inte förstått grundprincipen med
            extrapriser. Kunden kan nämligen gå till en annan affär i de flesta
            fall och handla varor på ett annat ställe. På det sättet får kunden
            en lägre prisnivå genom denna möjlighet att handla på olika ställen.
            I moderata samlingspartiet brukar vi kalla det för valfrihet.
          </note>
          <note>
            Det förhåller sig inte så att vi slår vakt om handelns krav.
            Vi slår vakt om konsumentens krav. Det är därför vi vill ha konkurrens,
            för det gynnar konsumenterna.
          </note>
          <note>
            Det är självklart att ert förslag leder till kostnadshöjningar.
            Det säger ni själva tydligt och klart i betänkandet, och otvetydigt
            blir det kostnadshöjningar med ert förslag i de affärer som uppenbarligen
            måste ha dubbel prismärkning. Det framgår klart att det kommer
            att bli onödigtvis dyrt och ineffektivt.
          </note>
          <note>
            Om nu inte Inger Hestvik vill lyssna på mig undrar jag om hon
            kunde lyssna på Turid Ström, som i alla fall är en socialdemokrat
            som kan någonting om konsumentfrågor. Hon har skrivit under ett
            papper här där hon säger att detta är ett lagförslag som, utan
            att ens översiktligt bedöma kostnaderna på lång och kort sikt,
            leder till höjda kostnader. Hon säger att det inte finns ordentlig
            analys presenterad vad gäller kostnaderna för artikelprismärkningen,
            utan man bara drar på konsumenterna den här kostnaden. Hon tar
            nogsamt upp att man inte har tagit hänsyn till kritiken. Och så
            avslutar hon med att vinsterna för konsumenterna av de tänkbara
            fördelar som ett bibehållande av artikelprismärkningen av ca 40
            % av varorna skulle innebära inte på långt när uppvägs av de nackdelar
            som detta skulle kunna innebära för en majoritet av konsumenterna
            genom att det motverkar kostnadssänkningar och effektivitetsförbättringar
            på både kort och lång sikt.
          </note>
          <note>
            Detta är refererat direkt ur KFs remissvar -- KF
          </note>
          <note>
            brukar Inger Hestvik annars tycka står upp för konsumenterna.
            Kan man sopa ert förslag mer under mattan?
          </note>
          <note type="speaker">
            Anf. 92 ULLA ORRING (fp) replik:
          </note>
          <note>
            Herr talman! I samband med att vi behandlade denna fråga i lagutskottet
            hamnade en motion på vårt bord som sedan kom att remitteras till
            näringsutskottet. Det var en av de socialdemokratiska ledamöterna
            här i kammaren som hade tagit upp frågan om arbetsskador i samband
            med införandet av denna lagstiftning om prisinformation. Han ömmade
            för de handelsanställda.
          </note>
          <note>
            Detta är fakta, Inger Hestvik. Det kollektiva förbundet vill
            ha en prisinformationslag, men de enskilda handelsanställda ställer
            sig frågande.
          </note>
          <note>
            Jag slår fast än en gång att detta lagförslag har en prishöjande
            effekt. Det är en ny reglering. Vi får en lagstiftning med gummiparagrafer,
            eftersom man inte vet hur den skall tolkas. I vilka butiker skall
            denna prismärkning ske? Det framgår inte av propositionen eller
            betänkandet. Jag tycker fortfarande att detta är ett utslag av
            socialdemokraternas klåfingrighet. Vi behöver inte denna lagstiftning.
          </note>
          <note type="speaker">
            Anf. 93 INGER HESTVIK (s) replik:
          </note>
          <note>
            Herr talman! Charlotte Cederschiöld talar om konsumenternas valfrihet,
            och vad hon säger är alldeles riktigt. Man har gått ut och frågat
            konsumenterna vad de vill ha, och de vill ha en ordentlig prisinformation,
            en prislapp på varan, även om detta skulle kosta en krona mer
            på varje hundralapp.
          </note>
          <note>
            Då tycker jag att vi får lyssna på vad människor vill ha och
            inte bara bestämma att de får lov att finna sig i hyllkantsmarkeringen
            eller att de får nöja sig med kassakvittot och sedan gå hem och
            titta om det är rätt. När man kommer hem kanske man inte vet vilken
            av ananasburkarna det gäller om man har tagit två olika sorter
            som kostar olika.
          </note>
          <note>
            Turid Ström talar om att det blir höjda priser. Ingen har stuckit
            under stol med att detta kostar. Men jag tycker att vi måste vara
            mycket ärliga här, både Ulla
          </note>
          <note>
            Orring och Charlotte Cederschiöld.
          </note>
          <note>
            Extraprissystemet kostar minst lika mycket och ger de handelsanställda
            lika mycket skador på grund av ommärkningen. Varför talar vi då
            inte om de sakerna också?
          </note>
          <note>
            Jag tycker det är allvarligt om man får skador som handelsanställd.
            Jag tycker att man måste klara av detta på något sätt. Det är
            väl inte för mycket begärt att några tekniker skall ta tag i detta
            och förse de handelsanställda med någon ny teknik så att de kan
            slippa dessa skador. Det borde inte vara omöjligt. Men här diskuterar
            vi faktiskt prisinformationen.
          </note>
          <note>
            Visst kan man tolka lagen olika. Eftersom Ulla
          </note>
          <note>
            Orring så gärna vill att konsumentverket skall göra upp riktlinjer
            för hur hela prisinformationen skall gå till, hand i hand med
            branschen, bör hon väl vara med på att vi ber konsumentverket
            hjälpa oss med tolkningen av lagförslagen om vi tycker de är otydliga,
            så att det blir till nytta för konsumenten.
          </note>
          <note>
            Jag tycker ändå att man inte får bortse ifrån att extraprissortimentet
            är väldigt stort. Charlotte
          </note>
          <note>
            Cederschiöld talade just om detta. Vi hade en hearing här med
            näringen och fick uppgiften att 25--
          </note>
          <note>
            30 % av sortimentet brukar extraprismärkas i en dagligvarubutik.
            Det är en förvånansvärt stor del.
          </note>
          <note>
            Jag frågade särskilt om procentsatsen gällde hela sortimentet
            eller bara den tredjedel man måste märka enligt de lagar vi har.
            Men den syftade på hela sortimentet. Det betyder att volymen på
            de varor som extraprismärks är nästan lika stor som volymen på
            de varor som enligt den nya lagen omfattas av prismärkningsskyldighet.
          </note>
          <note>
            Här har man alltså inga betänkligheter inför arbetet med extraprismärkning
            på varan. Då talar man inte alls om arbetsmiljön för de anställda.
          </note>
          <note>
            Andre vice talmannen anmälde att Charlotte
          </note>
          <note>
            Cederschiöld anhållit att till protokollet få antecknat att hon
            inte ägde rätt till ytterligare replik.
          </note>
          <note type="speaker">
            Anf. 94 MARTIN OLSSON (c):
          </note>
          <note>
            Herr talman! Enligt centerpartiet är det ett väsentligt konsumentintresse
            att vi har en fullgod prisinformation. Uppgift om pris och jämförelsepris
            är en nödvändighet för att en konsument skall kunna göra rationella
            val mellan olika varor vid inköp. Under flera år har vi därför
            från centerpartiets sida i motioner och reservationer fastslagit
            vikten av att priset skall vara lätt synligt och därför bör anges
            på varan eller på hyllkanten. Vi har även betonat att den ökade
            datoriseringen inom detaljhandeln inte får leda till att prismärkningen
            och prisinformationen försämras.
          </note>
          <note>
            Mot denna bakgrund är det naturligt att vi såg positivt på det
            förslag till prisinformationslag som regeringen lade fram i april.
            Vi står därför bakom utskottets hemställan innebärande tillstyrkan
            av förslaget om en prisinformationslag, som anger de grundläggande
            krav som skall ställas för att konsumenten skall garanteras en
            fullgod prisinformation. När det gäller dagligvaror i självbetjäningsbutiker
            -- den butikstyp diskussionen mest brukar gälla -- anges t.ex.
            i lagförslaget tre viktiga krav som en prisinformation skall uppfylla.
            För det första bör den ge konsumenten en korrekt och lättillgänglig
            information om hur mycket varan kostar och uppgift om jämförelsepris.
            För det andra skall konsumenten genom informationen lätt kunna
            beräkna den sammanlagda kostnaden för de varor han eller hon avser
            att köpa. För det tredje skall det vara möjligt att kontrollera
            att rätt pris tas ut för varan i kassan.
          </note>
          <note>
            Det finns anledning att mot bakgrund av de delade meningar som
            föreligger om behovet av en lagstiftning och som klart framkommit
            här i kammaren i dag erinra om att praktiskt taget samtliga remissinstanser,
            som kan anses företräda konsumentintresset i vid bemärkelse, tillstyrkt
            förslaget om en lagstiftning. För tids vinnande skall jag inte
            räkna upp vilka som har tillstyrkt. Jag nöjer mig med att säga
            att centerkvinnorna är en av de många grupper som därvid uttalat
            sig positivt till en särskild prislag.
          </note>
          <note>
            En annan ofta diskuterad fråga behandlas också i föreliggande
            utskottsbetänkande, nämligen frågan om extrapriser. Det föreligger
            såväl motioner med krav på förbud av extrapriser som motioner
            med krav på riksdagsuttalande om att extrapriser skall få tillämpas
            i framtiden. Frågan prövas av konkurrenskommittén. Centern står
            bakom majoritetsskrivningen innebärande att riksdagen inte genom
            ett uttalande skall föregripa resultatet av denna kommittés arbete
            gällande extrapriser.
          </note>
          <note>
            Herr talman! Jag yrkar bifall till utskottets hemställan.
          </note>
          <note>
            Anf. 95 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! Jag vill bara avsluta denna debatt med att konstatera,
            vilket faktiskt är viktigt, att det är 86 % av de tillfrågade
            som är nöjda med nuvarande prisinformationssystem. Det är bara
          </note>
          <note>
            2 % som är missnöjda. Hur många branscher kan visa upp sådana
            siffror? Det är faktiskt bra siffror.
          </note>
          <note>
            Men det viktiga är att ihåligheten i socialdemokraternas resonemang
            framkommer.
          </note>
          <note>
            Det är nämligen så att vi moderater säger att det skall vara
            en fri form av prismärkning, bara den är tydlig så att man kan
            tillgodogöra sig priset lätt. Det betyder att vi är emot verksamhet
            där man får sådana arbetsskador som man får vid ommärkning och
            vid tungt, monotont arbete. Det är ni socialdemokrater som här
            försvarar den typen av arbete. Vi vill inte ha den sortens märkning
            vare sig det gäller extrapriser eller vanliga priser.
          </note>
          <note>
            Socialdemokraternas resonemang hänger inte ihop. Följer man moderaternas
            reservation i båda fallen slipper man denna typ av arbetsskador
            och monotont arbete på grund av ommärkning. Vår modell för märkning
            av extrapriser kommer inte att orsaka det arbete som Inger Hestviks
            modell gör.
          </note>
          <note>
            Vi kämpar för den mest effektiva formen av valfri prismärkning,
            och det är också den som blir billigast och gynnar konsumenterna
            mest.
          </note>
          <note type="speaker">
            Anf. 96 INGER HESTVIK (s):
          </note>
          <note>
            Herr talman! Jag tycker Charlotte Cederschiöld också skulle ha
            tittat på vad konsumenterna svarat på frågan de fick: Vill du
            ha prislapp på varan eller inte? 82 % svarade att de vill ha prislapp,
            även om det kostar en krona mer per hundralapp. Det tar man igen
            genom att kunna planera sina inköp bättre.
          </note>
          <note>
            Anf. 97 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! Det finns inget tillförlitligt underlag bakom era
            siffror att det kostar en krona mer. Allt underlag visar att det
            är felaktigt och alldeles för lågt räknat. Man får faktiskt ut
            mer än fem varor på en hundralapp, och då håller inte grunden
            för ert resonemang. Det framkommer av de allra flesta remissvar,
            framför allt från dem som har sakkunskap på området.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande lagutskottets betänkanden
          </note>
          <note>
            1990/91:LU35, LU34 och LU36.
          </note>
          <note>
            Lagutskottets betänkande LU35
          </note>
          <note>
            Mom. 1 (promilleregler)
          </note>
          <note>
            Hemställan
          </note>
          <note>
            Utskottets hemställan bifölls med 225 röster mot 54
          </note>
          <note>
            för hemstllan i reservation 1 av Martin Olsson m.fl.
          </note>
          <note>
            11 ledamöter avstod från att rösta.
          </note>
          <note>
            Motivering
          </note>
          <note>
            Utskottets motivering godkändes med 199 röster mot 55 för den
            i reservation 2 av Rolf Dahlberg m.fl. anförda motiveringen. 44
            ledamöter avstod från att rösta.
          </note>
          <note>
            Mom. 3 (påföljdsvalet vid grovt sjöfylleri)
          </note>
          <note>
            Utskottets hemställan bifölls med 203 röster mot
          </note>
          <note>
            56 för reservation 3 av Martin Olsson m.fl. 42
          </note>
          <note>
            ledamöter avstod från att rösta.
          </note>
          <note>
            Mom. 8 (informationsåtgärder)
          </note>
          <note>
            Utskottets hemställan bifölls med 229 röster mot
          </note>
          <note>
            73 för reservation 6 av Ulla Orring m.fl.
          </note>
          <note>
            Mom. 9 (högfartsbåtar)
          </note>
          <note>
            Utskottets hemställan med godkännande av utskottets motivering
            bifölls med 266 röster mot 33
          </note>
          <note>
            för utskottets hemställan med godkännande av den i reservation
            7 av Elisabeth Persson och Elisabet
          </note>
          <note>
            Franzén anförda motiveringen.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Lagutskottets betänkande LU34
          </note>
          <note>
            Utskottets hemställan bifölls.
          </note>
          <note>
            Lagutskottets betänkande LU36
          </note>
          <note>
            Mom. 1 (prisinformation)
          </note>
          <note>
            Utskottets hemställan bifölls med 209 röster mot
          </note>
          <note>
            90 för reservation 1 av Rolf Dahlberg m.fl. 1
          </note>
          <note>
            ledamot avstod från att rösta.
          </note>
          <note>
            Mom. 2
          </note>
          <note>
            Utskottets hemställan bifölls.
          </note>
          <note>
            Mom. 3 (extrapriser)
          </note>
          <note>
            Först biträddes reservation 2 av Rolf Dahlberg m.fl. -- som ställdes
            mot reservation 3 av Elisabeth
          </note>
          <note>
            Persson -- med acklamation.
          </note>
          <note>
            Härefter bifölls utskottets hemställan med 196
          </note>
          <note>
            röster mot 89 för reservation 2 av Rolf Dahlberg m.fl. 16 ledamöter
            avstod från att rösta.
          </note>
          <note>
            Beslut om uppskjuten votering av kvällsärenden
          </note>
          <note>
            På förslag av andre vice talmannen medgav kammaren att de ärenden
            som hann debatteras färdigt under återstoden av dagens sammanträde
            skulle företas till avgörande i ett sammanhang i början av morgondagens
            arbetsplenum.
          </note>
          <note>
            Ajournering
          </note>
          <note>
            Kammaren beslöt kl. 17.50 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            11 § Den lokala konsumentverksamheten
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1990/91:LU37 Den lokala konsumentverksamheten (skr. 1990/91:143).
          </note>
          <note type="speaker">
            Anf. 98 MARTIN OLSSON (c):
          </note>
          <note>
            Herr talman! Kommunernas insatser för konsumentpolitiken är av
            avgörande betydelse för att konsumenterna skall få det stöd, den
            hjälp och den information som de är i behov av och har rätt till.
            Eftersom det är på den lokala och kommunala nivån som konsumentproblem
            lättast kan fångas upp, är det synnerligen allvarligt att kommunernas
            verksamhet inom detta område nu begränsas av kommunalekonomiska
            skäl.
          </note>
          <note>
            Uppbyggnaden av den kommunala konsumentverksamheten ledde till
            att de allra flesta kommunerna byggde upp en sådan med en särskild
            konsumentnämnd som ansvarig i flertalet kommuner. De nu pågående
            begränsningarna kan medföra att de konsumenter som bäst behöver
            stöd och hjälp blir lidande, vilket särskilt i tider av ekonomisk
            åtstramning i övrigt kan leda till kännbara ekonomiska problem
            för dessa familjer och därav uppkommande ökat behov av socialtjänstens
            stöd.
          </note>
          <note>
            En grupp som det är särskilt viktigt för konsumentvägledare att
            nå är ungdomen, så att vikten av att kritiskt granska och noga
            överväga förutsättningarna innan man gör -- åtminstone kostbarare
            -- inköp grundläggs hos dem.
          </note>
          <note>
            Mot bakgrund av de risker som begränsningarna av kommunernas
            verksamhet inom detta område innebar, tog vi från centerpartiets
            sida upp dessa problem i vår konsumentpolitiska kommittémotion
            under årets allmänna motionstid.
          </note>
          <note>
            Utvecklingen jämte olika motioner som väcktes i januari ledde
            till att regeringen i april överlämnade en skrivelse till riksdagen
            om den lokala konsumentverksamheten, vilken nu behandlas i föreliggande
            betänkande från lagutskottet.
          </note>
          <note>
            Eftersom vi från centerpartiets sida i vårt budgetalternativ
            inte har anvisat ökade medel för stöd till kommunernas konsumentpolitiska
            verksamhet, får vi i det korta perspektivet nöja oss med de åtgärder
            som regeringen redovisar eller aviserar i skrivelsen till riksdagen.
            Vår motion liksom övriga motioner med krav på allmänna tillkännagivanden
            till regeringen om vikten av stöd till den kommunala konsumentverksamheten
            anses av ett enigt lagutskott tillgodosedda med vad som anförts
            i skrivelsen och vad utskottet har anfört. I
          </note>
          <note>
            vissa andra frågor har vi dock stannat för olika lösningar.
          </note>
          <note>
            För centerpartiets del gäller det ställningstagande som lett
            till reservationer med anledning av motioner väckta dels av Stina
            Gustavsson, dels av
          </note>
          <note>
            Rosa Östh och Kersti Johansson.
          </note>
          <note>
            I den förstnämnda motionen framhålls bl.a. att budgetrådgivning
            och skuldsanering blivit allt viktigare i den lokala konsumentverksamheten
            och att uppenbara risker föreligger för att denna del av verksamheten
            inte blir tillräcklig. Vi har följt upp motionen i reservation
            2. Vi räknar med att det kommer att ställas alldeles speciellt
            stora krav på rådgivning på grund av exempelvis skattereformen,
            den nya ordningen för bostadsfinansieringen och de återhållna
            lönekraven. Vi betonar mot denna bakgrund vikten av att tillräckligt
            mycket satsas på denna del av rådgivningen samt vikten av förbättrat
            samarbete mellan den lokala konsumentverksamheten och socialtjänsten.
          </note>
          <note>
            I samma motion tas även frågan om hushållningssällskapens konsumentupplysningsarbete
            upp. Sällskapen skulle kunna arbeta i betydligt större utsträckning
            med dessa frågor och vara ett värdefullt komplement till den kommunala
            verksamheten.
          </note>
          <note>
            Eftersom länsstyrelsernas hemkonsulenter mot centerpartiets vilja
            avskaffades för några år sedan och med hänsyn till begränsningarna
            i kommunernas verksamhet, är det speciellt viktigt att staten
            medverkar till att hushållningssällskapens förutsättningar utnyttjas
            bättre och att de därför får del av det ekonomiska stöd som ställs
            till förfogande för konsumentorganisationer. Detta är synpunkter
            och krav som vi tar upp i reservation 6.
          </note>
          <note>
            Vår tredje reservation, nr 4, grundar sig på den andra centermotionen
            och gäller kost och hälsa.
          </note>
          <note>
            Livsmedel är en stor utgiftspost för alla familjer, och livsmedlen
            och val av nyttiga sådana är avgörande för hälsotillståndet. Trots
            detta har den kommunala konsumentverksamheten inte till uppgift
            att ta sig an detta ämnesområde. Mot bakgrund härav och av den
            proposition om vissa hälsofrågor som lagts fram under våren framstår
            det för oss inom centerpartiet som naturligt att frågor om hälsa
            och kost borde ingå som en del i kommande folkhälsoarbete och
            kunskapsspridning, som bl.a. skall ske genom kommunerna. Det finns
            därför starka skäl att närmare utreda frågan om en bättre konsumentrådgivning
            och utbildning i kost- och hälsofrågor. I reservation 4 yrkar
            vi på ett tillkännagivande till regeringen. Herr talman! Jag vill
            med det anförda yrka bifall till denna reservation.
          </note>
          <note>
            Herr talman! Detta anförande är mitt sista -- i varje fall gällande
            lagutskottsfrågor -- efter 21 år i riksdagen. Jag har under huvuddelen
            av denna tid varit ledamot av lagutskottet, varför en stor del
            av mina debattinlägg gällt just lagutskottets ärenden, men jag
            har även debatterat många andra frågor.
          </note>
          <note>
            Jag vill nu rikta ett tack till alla dem som jag har haft debatter
            med, och då särskilt mina kolleger i lagutskottet, vilka jag alla
            uppskattar mycket och känner stor tacksamhet mot och upplevt som
            fina kamarater. Vi har varit goda vänner oberoende av om vi har
            haft samma eller skilda uppfattningar i frågorna. Jag hoppas att
            detta skall prägla utskottet, kammardebatterna och riksdagsarbetet
            även i framtiden. Jag vill även framföra en förhoppning, som jag
            tror kan ha betydelse för att öka tilltron till partierna och
            deras företrädare, nämligen att vi skall bedöma frågor och förslag
            utifrån sakliga synpunkter oberoende av vilken eller vilka som
            är förslagsställare.
          </note>
          <note type="speaker">
            Anf. 99 ELISABETH PERSSON (v):
          </note>
          <note>
            Herr talman! När vi under de senaste åren har diskuterat den
            lokala konsumentverksamheten här i riksdagen har det alltid anförts
            att det finns kommunal konsumentverksamhet i de allra flesta av
            landets kommuner. Enligt lagutskottets betänkande 1988/89:LU17
            saknades kommunal konsumentverksamhet i endast tolv av landets
            alla kommuner. Året därpå stod det i ett motsvarande betänkande
            att det var bara fyra kommuner som var utan kommunal konsumentverksamhet.
          </note>
          <note>
            Siffrorna för 1990 varierar litet, men det rör sig om ungefär
            tolv kommuner som saknar sådan verksamhet. Och med denna rapportering
            verkar det ju som om det egentligen inte är så illa beställt.
          </note>
          <note>
            Men eftersom jag ganska väl känner till hur det ser ut med den
            kommunala konsumentverksamheten i mitt eget län Östergötland,
            har jag hela tiden tvivlat på dessa uppgifter och på statistiken.
            Förra året gjorde jag därför en egen liten undersökning.
          </note>
          <note>
            Utgångspunkten för den undersökningen var att om konsumenterna
            i en kommun inte vet att det finns kommunal konsumentverksamhet
            är den faktiskt inte värd namnet, även om den skulle råkas finnas
            med i någon statistik. Då är det något annat.
          </note>
          <note>
            Kommunal konsumentverksamhet är ju i första hand till för konsumenterna
            i kommunen, och om de inte ens vet om att den finns, vill jag
            inte kalla den kommunal konsumentverksamhet.
          </note>
          <note>
            Jag tog därför fram telefonkatalogerna för
          </note>
          <note>
            Östergötlands län och Jönköpings län, det var tre olika delar,
            och såg efter om det någonstans gick att hitta ett telefonnummer
            eller någon annan hänvisning för varje kommun till kommunal konsumentverksamhet.
            Det bör ju vara så man gör om man som konsument vill söka upp
            en kommunal verksamhet; man tittar i telefonkatalogen efter ett
            telefonnummer eller en hänvisning, ringer dit och får i bästa
            fall reda på var verksamheten finns. Det var så jag gjorde. Jag
            gick igenom kommun efter kommun för att se efter var man kunde
            hitta hänvisningar till konsumentrådgivning eller konsumentverksamhet.
            Jag tittade inte bara på de kommunsidor som brukar finnas, utan
            jag tittade även inne i själva katalogen för att inte missa något.
          </note>
          <note>
            Resultatet av detta, herr talman, blev värre än jag väntat. Av
            25 kommuner i Östergötlands län och
          </note>
          <note>
            Jönköpings län var det elva som uppgivit ett telefonnummer till
            kommunal konsumentverksamhet. I 14 fall saknades uppgiften helt
            och hållet. På ett ställe var det t.o.m. angivet att tjänsten
            skulle vara vakant t.o.m. den 31
          </note>
          <note>
            augusti. Jag räknade inte med att det fanns kommunal konsumentverksamhet
            i Gisslaved, som denna anteckning gällde.
          </note>
          <note>
            Om den ''research'' jag gjorde är riktig är det alltså något
            lurt med de siffror som har uppgivits av konsumentverket, eller
            kanske av kommunerna själva till konsumentverket, och den vägen
            nått riksdagens betänkande. Inom parentes sagt var en majoritet
            av de kommuner som saknade kommunal konsumentverksamhet borgerligt
            styrda. Jag vill inte övertolka det på något sätt.
          </note>
          <note>
            Hur sedan verksamheten fungerade och hur omfattande den var i
            de elva kommuner som hade verksamhet kan jag naturligtvis inte
            säga i detalj.
          </note>
          <note>
            En del vet jag har bra verksamhet. Norrköping och
          </note>
          <note>
            Motala är utmärkta. De är föregångare på det här området. I andra
            kommuner vet jag att verksamheten är ganska haltande.
          </note>
          <note>
            Eftersom förhållanden ändrar sig genom åren och vi kommer att
            diskutera den senaste tidens nedläggningar av kommunal konsumentverksamhet,
            borde jag kanske säga att jag gjorde den här undersökningen i
            höstas.
          </note>
          <note>
            Uppgifterna i telefonkatalogerna borde rimligen ha lämnats av
            kommunerna långt tidigare, dvs. under den period då det enligt
            våra uppgifter bara var fyra av landets kommuner som saknade konsumentverksamhet.
            Sedan dess vet vi att neskärningarna av den kommunala konsumentverksamheten
            har varit omfattande.
          </note>
          <note>
            Det troliga är alltså att om jag skulle göra om den här undersökningen
            för Östergötlands och
          </note>
          <note>
            Jönköpings län skulle verksamheten vara ännu glesare.
          </note>
          <note>
            Jag är naturligtvis på det klara med att denna undersökning inte
            är uttömmande och att den inte säger allt om den befintliga kommunala
            konsumentverksamheten. Man kan naturligtvis inte bara prata om
            i hur många kommuner det finns verksamhet. Man måste också på
            något sätt relatera kommunernas insatser till antalet kommuninvånare
            och dessutom diskutera verksamhetens innehåll. Skulle det finnas
            en kommunal konsumentvägledare i Stockholm vore det naturligtvis
            näst intill liktydigt med att det inte finns någon alls.
          </note>
          <note>
            Olika kommuners insatser och verksamhetens innehåll är det dess
            värre inte heller så väl ställt med överallt. Jag har på ett annat
            ställe, som jag skall återkomma till, hittat uppgifter om att
            man i 70 av de kommuner som uppges ha verksamhet bara hade verksamhet
            mellan en och nio timmar per vecka. En stor del av de här 70 kommunerna,
            kanske hälften, kan ha verksamhet på ett par timmar i veckan.
            Med detta vill jag alltså påstå att det är betydligt sämre ställt
            med den kommunala konsumentverksamheten i verkligheten än vi egentligen
            har en aning om. Det är viktigt att veta detta nu när vi skall
            behandla regeringens skrivelse och motionerna om den lokala konsumentverksamheten.
          </note>
          <note>
            Först vill jag ta upp skrivelsen. Vi har alla läst den.
          </note>
          <note>
            Den är i all sin välmening litet lömsk. Läser man den, och det
            hoppas jag att man kommer att göra i landets kommuner, utan att
            veta det jag nu har relaterat och om man inte tänker på hur den
            här verksamheten i själva verket finansieras samt inte vet att
            det är en högst frivillig verksamhet för kommunerna, kan man tro
            att nu kommer regeringen att se till att den kommunala konsumentverksamheten
            kommer att blomstra.
          </note>
          <note>
            Skrivelsen är fylld av bra uppslag, kloka, genomtänkta formuleringar,
            en målmedveten och klok inställning till vad den lokala konsumentverksamheten
            har för betydelse. Det är i och för sig inget fel på det som skrivelsen
            ger uttryck för. Men, herr talman, tyvärr är det inget annat än
            ett slag i luften.
          </note>
          <note>
            Jag vill ge ett exempel. Regeringen gör bedömningen att det behövs
            ett utökat stöd om den kommunala konsumentverksamheten skall utvecklas
            i enlighet med riksdagens konsumentpolitiska beslut av år 1986.
            Om gängse språkbruk gällde även här, borde det betyda att kommunerna
            nu kommer att få hjälp att bygga upp verksamheten. Anledningen
            till att man inte har någon verksamhet eller att man lägger ned
            verksamhet är till syvende och sist kommunernas dåliga ekonomi.
            Verksamheten är som sagt frivillig.
          </note>
          <note>
            När kommunerna måste skära i utgifterna drabbas naturligtivs
            den icke obligatoriska eller icke lagstadgade verksamheten först.
            Det som kommunerna behöver för att vända utvecklingen i fråga
            om den kommunala konsumentverksamheten är alltså i första hand
            ett ekonomiskt stöd. När vi i andra sammanhang talar om stöd och
            utökat stöd, är det faktiskt pengar det handlar om.
          </note>
          <note>
            Men statsbidrag för den kommunala konsumentverksamheten avvisas
            såväl av regeringen som av utskottsmajoriteten. Det är bara vänsterpartiet
            som vill ta konsekvenserna av den här vissheten och föreslå att
            det, åtminstone i ett uppbyggnadsskede, skall utgå ekonomiskt
            stöd, alltså statsbidrag, till kommunerna. Staten måste på något
            sätt ekonomiskt stödja den här verksamheten. Jag menar att vare
            sig statsfinansiella skäl -- man åberopar det statsfinansiella
            läget många gånger i lagutskottets betänkande -- eller andra skäl
            ursäktar den hållning som andra politiska partier och regeringen
            intar när de inte vill inse nödvändigheten av direkt ekonomisk
            hjälp till den kommunala konsumentverksamheten.
          </note>
          <note>
            Jag skall försöka förklara varför det är viktigt att gå på tvärs
            mot rådande ekonomiskt tänkande just när det gäller denna verksamhet.
            Jag vet också att trenderna är de motsatta. Statsbidragen till
            kommunerna minskar. Kommunerna skall i allt högre grad själva
            bära kostnaderna för sina utgifter.
          </note>
          <note>
            Vi ordnar skatteväxlingspengar mellan landsting och kommuner
            osv. Men jag vill trots detta hävda att det just i det här fallet
            är viktigt att gå andra vägen.
          </note>
          <note>
            Att tala om konsumenter som grupp är faktiskt något relativt
            nytt. Vi är vana att i politiska sammanhang utgå från annan grupptillhörighet.
            Vi pratar om pensionärer, barnfamiljer, löntagare, arbetare, tjänstemän
            osv. Utifrån en sådan här grupptillhörighet styrs politiken och
            man riktar in sig på olika åtgärder. Men alltmer gör sig nu marknadens
            partsförhållande gällande. Vi har i dag pratat om marknaden, marknadsekonomi
            och liknande. Det är ofta vi gör det i lagutskottet. Det är någonting
            som är utmärkande för samhället över huvud taget. Ett nytt motsatsförhållande
            håller på att bli tydligt, det mellan producenter och konsumenter.
            I detta motsatsförhållande är det konsumenterna som är den svagare
            parten.
          </note>
          <note>
            Konsumentpolitik är också något förhållandevis nytt jämfört med
            andra politiska verksamhetsområden. I stort sett har den bara
            20 år på nacken. Jämför vi det med exempelvis hälso- och sjukvården
            eller någonting annat som är föremål för offentlig styrning --
            uppbyggnad, kontroll, stöd -- är konsumentpolitikens 20 år ganska
            litet.
          </note>
          <note>
            Skulle vi göra en jämförelse med exempelvis den kommunala barnomsorgen
            inser man lätt att vi aldrig skulle haft den barnomsorg vi har
            om inte verksamheten i starten haft ekonomiskt stöd från staten.
            Om riksdag och regering hade nöjt sig med att sätta upp mål för
            kommunernas åtaganden när det gäller barn och barnomsorg, men
            gjort verksamheten fullt frivillig och nöjt sig med att låta ett
            centralt verk agera, som i och för sig hade bra idéer om hur förskoleverksamhet
            skulle kunna bedrivas, skulle det inte ha fungerat om man inte
            sett till att ha garantier för att kommunerna skulle uppfylla
            de mål och riktlinjer som riksdagen har satt.
          </note>
          <note>
            Om man inser detta och om man menar allvar när det gäller konsumentpolitiken
            och konsumentverksamheten, är det verkligen inte till fyllest
            att riksdagen, som nu är fallet, undandrar sig ansvaret och överlåter
            detta på kommunerna, som får stå för hela den här verksamheten.
          </note>
          <note>
            Vidare är konsumentverkets och allmänna reklamationsnämndens
            arbete i sin helhet beroende av en god verksamhet på lokal nivå
            just för att den egna verksamheten skall fungera.
          </note>
          <note>
            De av statsmakterna uppsatta konsumentpolitiska målen kan inte
            uppnås utan medverkan från kommunal konsumentverksamhet. Det blir
            alltså ett glapp här. Väldigt mycket kunskap och kunnande t.ex.
            försvinner ut i tomma intet om det inte finns en lokal verksamhet
            på det här området där man kan verkställa beslut, föra ut information
            och understödja arbetet när det gäller konsumentverkets och allmänna
            reklamationsnämndens verksamhet.
          </note>
          <note>
            Riksrevisionsverket har nyligen kommit med en granskningsrapport,
            Statens styrning och uppföljning av den kommunala konsumentverksamheten.
          </note>
          <note>
            Det är i denna rapport som jag har läst att kommunernas konsumentverksamhet
            till stor del bara består i ett par timmars arbete i veckan.
          </note>
          <note>
            Herr talman! Ett kapitel i den här rapporten handlar om riksrevisionsverkets
            förslag till åtgärder. Jag tycker att rapporten är mycket viktig.
          </note>
          <note>
            Vi skulle i betydligt större utsträckning än vi nu gör använda
            oss både av riksdagens revisorers rapporter och av riksrevisionsverkets
            rapporter.
          </note>
          <note>
            Om de beslut som fattas i riksdagen inte följs upp och granskas,
            alltså om vi inte ser efter hur det ser ut efter det att beslut
            har fattats, kommer besluten på något sätt att vara ganska meningslösa.
            Vi har ju varit eniga om de konsumentpolitiska målen.
          </note>
          <note>
            Genom den här rapporten får vi åtminstone en aning om vilken
            genomslagskraft allt detta har fått och hur det ser ut ute i kommunerna.
          </note>
          <note>
            Jag skall citera vad som står på s. 41 i riksrevisionsverkets
            rapport. Men först vill jag bara säga att man tidigare har redovisat
            ett ganska alarmerande läge. Riksrevisionsverket kommer med ''förslag
            till åtgärder beroende på den fortsatta utvecklingen när det gäller
            omfattningen av den kommunala konsumentpolitiska verksamheten''.
          </note>
          <note>
            Två alternativ skissas. Jag nöjer mig med att återge vad som
            sägs beträffande det första alternativet:
          </note>
          <note>
            ''Om den påbörjade utvecklingen med nedskärningar av den kommunala
            konsumentpolitiska verksamheten fortsätter, föreslår RRV att:
          </note>
          <note>
            * Det konsumentpolitiska området ses över, i syfte att utreda
            alternativa verksamhetsformer m m, samt vilka konsekvenser detta
            får för KOVs och
          </note>
          <note>
            ARNs verksamhet.
          </note>
          <note>
            Konsumentfrågorna har fått en allt större plats i samhällsdebatten,
            inte minst genom Sveriges närmande till EG vilket medför ett omfattande
            arbete med harmonisering av regler m m. Nordiska ämbetsmannakommittén
            för konsumentfrågor
          </note>
          <note>
            (NÄK) som lyder under Nordiska ministerrådet svarar för det nordiska
            samarbetet i konsumentfrågor.
          </note>
          <note>
            Inom landet omprövar emellertid nu många kommuner konsumentverksamheten.
            Ett tjugotal kommuner har aviserat nedläggning eller kraftig neddragning
            av verksamheten under 1991. Detta förhållande kommer att förstärka
            de skillnader som redan idag finns mellan kommunerna avseende
            omfattning och inriktning av verksamheten.
          </note>
          <note>
            Enligt RRVs bedömning kan inte en fortsatt nedåtgående trend
            av verksamhetens omfattning uteslutas mot bakgrund av det ekonomiska
            läget.
          </note>
          <note>
            Eftersom verksamheten är frivillig för kommunerna är den också
            lätt att lägga ned. RRVs studie visar att det redan med nuvarande
            omfattning är svårt för en stor del av kommunerna att bedriva
            annat än efterfrågestyrd direktrådgivning.
          </note>
          <note>
            Vidare förutsätter KOVs nuvarande organisation'' -- och märk
            väl detta -- ''en fungerande kommunal konsumentverksamhet.
          </note>
          <note>
            Även om näringslivets egenåtgärder i form av t ex branschöverenskommelser
            ökar i omfattning krävs en kontroll av att överenskommelserna
            efterlevs.
          </note>
          <note>
            Detta sköts smidigast på lokal nivå. KOV har sedan flera år tillbaka
            ingen direktrådgivning till allmänheten utan denna sköts av KKV.''
          </note>
          <note>
            Med detta låter jag mig nöja. Det är nämligen ungefär samma resonemang
            som kommer i fortsättningen.
          </note>
          <note>
            Jag anbefaller alla dem som säger sig värna om den lokala konsumentverksamheten
            och om konsumentfrågor i allmänhet läsning av den här rapporten
            i dess helhet. Det är tyvärr ganska nedslående att läsa detta.
            Men om särskilt lagutskottets värderade ledamöter gör det och
            därefter också visar att de är villiga att ta konsekvenserna utifrån
            vad de då vet och, framför allt, om de är beredda att göra något
            för att de konsumentpolitiska mål skall kunna uppnås som vi har
            varit eniga om, kommer det att bli nödvändigt att följa vänsterpartiets
            linje när det gäller de åtgärder som vi har föreslagit. Jag bara
            beklagar vad som kommer att hinna hända med den lokala konsumentverksamheten
            innan vi har kommit så långt.
          </note>
          <note>
            Herr talman! Jag har uteslutande uppehållit mig vid själva kärnfrågan
            beträffande den lokala konsumentverksamheten, dvs. frågan om denna
            verksamhets vara eller icke vara. Så allvarligt är läget nu. Det
            handlar således om huruvida vi skall ha den här verksamheten eller
            ej.
          </note>
          <note>
            Jag hade inte tänkt säga så mycket om innehåll, inriktning och
            kvalitet. I regeringens skrivelse redovisas, som jag sade tidigare,
            i huvudsak goda förslag. Vänsterpartiets linje beträffande innehållet
            i konsumentpolitiken har jag redan haft tillfälle att redovisa,
            såväl i motioner som här i kammaren.
          </note>
          <note>
            Med detta yrkar jag bifall till reservation 1 som vi i vänsterpartiet
            står bakom och som handlar om just statligt stöd till den lokala
            konsumentverksamheten. I övrigt stödjer jag skrivelsen i fråga.
          </note>
          <note>
            Slutligen vänder jag mig till Martin Olsson. Det har varit mycket
            tillfredsställande för mig att under de tre senaste åren ha fått
            arbeta tillsammans med dig i lagutskottet. Du imponerar med din
            noggrannhet och kunnighet. Själv är jag ju en inom området ganska
            oerfaren ledamot. Därför har ditt vänliga sätt och ditt tålmodiga
            bemötande när det gällt att så att säga ta sig fram i alla irrgångar
            i olika procedurer många gånger varit till stor glädje för mig.
            Jag beklagar att du nu lämnar oss i utskottet.
          </note>
          <note>
            Men jag är övertygad om att dina partikamrater kommer att fortsätta
            med det här arbetet. Jag tackar dig alltså för de år som vi har
            fått arbeta tillsammans.
          </note>
          <note type="speaker">
            Anf. 100 ELISABET FRANZÉN (mp):
          </note>
          <note>
            Herr talman! Detta ärende, som alltså gäller den lokala konsumentverksamheten,
            kan tjäna som exempel på hur ett minoritetsparti kan påverka politiken
            utan att för den skull få ta äran åt sig för det och kunna visa
            upp resultat för sina väljare. Ett minoritetsparti kommer alltså
            med ett förslag, som avvisas av riksdagen men som senare ändå
            förverkligas genom att majoritetspartiet gör delar av förslaget
            till sitt. Sedan får vi kanske debattera här med regeringspartiets
            representanter om huruvida vi verkligen har haft ett inflytande
            eller inte. Efter avslutad replikomgång kan vi kanske diskutera
            vad som kom först. Var det hönan eller ägget?
          </note>
          <note>
            Under den allmänna motionstiden väckte vi i miljöpartiet en motion
            om konsumentpolitiken. I
          </note>
          <note>
            denna motion har vi bl.a. gett uttryck för vår oro över att flera
            kommuner har skurit ned sin konsumentverksamhet; detta som ett
            led i den allmänna strävan att göra besparingar. Vi föreslog extra
            anslag till konsumentverket -- det var vad som var aktuellt vid
            det tillfället -- som stöd för extra insatser riktade till kommunerna
            för att de ansvariga där skulle få klart för sig att det inte
            bara är den enskilde konsumenten som tjänar på en bra konsumentvägledning.
            Också kommunen kan på det sättet göra besparingar.
          </note>
          <note>
            Vi sade att konsumentkontorets budgetrådgivning måste förbättras.
            Därigenom skulle det snabbt kunna bli lägre socialhjälpskostnader
            för kommunen. Vi föreslog också att information om miljöaspekter
            och förpackningar skulle spridas --
          </note>
          <note>
            något som resulterar i en minskad sopmängd, och detta i sin tur
            gör att det blir lägre kostnader för hanteringen av sopor och
            avfall. Det är alltså inte bara fråga om kvantiteten, utan det
            är också fråga om kvaliteten. Det blir ju lättare att ta hand
            om avfallet om detta inte innehåller så många gifter och skadliga
            ämnen.
          </note>
          <note>
            Regeringens skrivelse, som vi behandlar i dag och som gäller
            den lokala konsumentverksamheten, presenterades dagen innan vår
            motion avslogs av riksdagen. Vi är alltså i huvudsak nöjda med
            den aktuella satsningen på att hjälpa kommunerna när det gäller
            att utveckla formerna för den kommunala konsumentverksamheten.
          </note>
          <note>
            Förköpsrådgivning är bra, och det är bra att man satsar på att
            lösa konsumenttvister samt på marknadsbevakning. Det är bra med
            stöd till ungdomsprojekt. Det är naturligtvis också bra att man
            vill få en satsning på budget- och skuldrådgivning. Det är just
            detta vi föreslår i vår motion.
          </note>
          <note>
            Regeringen vill alltså prioritera en rad verksamheter i det stöd
            som erbjuds kommunerna.
          </note>
          <note>
            Många av dessa verksamheter satsar kommuner och konsumentverket
            på redan i dag. Vad jag är rädd för i detta sammanhang är att
            man flyttar över ytterligare resurser till just dessa områden.
          </note>
          <note>
            Jag saknar stödet till miljö- och energirådgivning. I
          </note>
          <note>
            dag arbetar bara en tredjedel av landets kommuner med miljöaspekterna
            på konsumtionen genom sina konsumentvägledare. I kommuner där
            man ger sådan rådgivning har det visat sig att det även på kort
            sikt minskar kostnaderna förutom vinsterna för miljön. Jag är
            ganska förvånad och besviken över att alla de partier som gärna
            kallar sig miljöpartier inte vill stödja vårt förslag att även
            miljö- och energirådgivning skulle ingå bland de prioriterade
            områden som kommunerna skulle få hjälp med.
          </note>
          <note>
            Herr talman! Jag yrkar därmed bifall till reservation 3.
          </note>
          <note>
            När det gäller insatserna för marknadsbevakning föreslås bl.a.
            att kommunernas konsumentsekreterare också skall utbilda företagen
            för att öka deras kunskap om de regler som gäller till skydd för
            konsumenten samt stimulera företagen till egenåtgärder. Jag har
            hört kritik mot detta förslag från kommunalt konsumentvägledarhåll.
            Man anser att detta kan leda till oklarhet om vilka intressen
            som konsumentsekreterarna egentligen företräder. Man tycker att
            det är viktigt att hålla isär handelns och konsumenternas intressen.
            Dessutom är det tveksamt om kommunala och statliga resurser skall
            användas till utbildning av företagens personal.
          </note>
          <note>
            Den borde företagen själva kunna stå för. Även detta bör ges
            regeringen till känna, vilket vi föreslår i reservation 5.
          </note>
          <note>
            Sedan, herr talman, vill jag ta upp reservation 7, som grundar
            sig på en enskild miljöpartimotion
          </note>
          <note>
            K79, vari presenteras ett intressant förslag om att man skall
            förbättra konsumentinformationen genom att utnyttja den utomordentliga
            genomslagskraft som TV-mediet har. I motionen föreslås att myndigheterna
            skall utnyttja TV genom att köpa programtid, när vi nu får reklam-TV
            och på så sätt dels stärka de nya mediernas resurser, dels få
            en bra och saklig konsumentinformation såsom motvikt mot den reklam
            som dyker upp både i TV-medierna och för övrigt ute i samhället.
          </note>
          <note>
            Jag vill slutligen göra såsom Elisabeth Persson och tacka Martin
            Olsson för dessa tre år. Det har varit mycket värdefullt att Martin
            Olsson har funnits med i utskottet. Han har varit vänlig och hjälpsam.
          </note>
          <note>
            När jag kom till riksdagen och utskottet efter valet
          </note>
          <note>
            1988, var det många gånger svårt att hitta rätt bland turerna.
            Martin har alltid ställt upp och hjälpt till.
          </note>
          <note>
            Utskottsarbetet har blivit mycket lättare tack vare
          </note>
          <note>
            Martin. Jag vill tacka honom för detta.
          </note>
          <note type="speaker">
            Anf. 101 BENGT KRONBLAD (s):
          </note>
          <note>
            Herr talman! I detta betänkande behandlar utskottet en skrivelse
            från regeringen om den lokala konsumentverksamheten. I skrivelsen
            redovisas bl.a. de åtgärder som regeringen har vidtagit och avser
            att vidta. Åtgärderna syftar till att öka kunskaperna om den kommunala
            konsumentverksamheten och dess effekter samt utveckla formerna
            för en effektivare kommunal konsumentverksamhet. Åtgärderna har
            också till syfte att stärka frivilliga organisationers möjligheter
            att lokalt arbeta med konsumentfrågor samt att effektivisera det
            statliga stödet till den lokala konsumentverksamheten.
          </note>
          <note>
            Vad som har anförts i skrivelsen föranleder inga erinringar från
            utskottets sida. Samtliga motionsyrkanden avstyrks. Till betänkandet
            har fogats sju reservationer och ett särskilt yttrande.
          </note>
          <note>
            Utskottet delar regeringens uppfattning att den lokala konsumentverksamheten
            måste få ett ökat stöd. En stark lokal förankring är nödvändig,
            om konsumentpolitiken skall bli framgångsrik. Mot bakgrund av
            att några kommuner har lagt ned eller beslutat att lägga ned sin
            konsumentverksamhet framhålls i skrivelsen att det är dokumenterat
            att konsumentverksamhet kan spara pengar genom bl.a. minskade
            socialbidragskostnader. Jag vill instämma i vad Elisabeth Persson
            sade om vikten av denna verksamhet och av att den redovisas på
            ett riktigt sätt.
          </note>
          <note>
            Regeringen framhåller vidare att den lokala konsumentverksamheten
            skulle kunna effektiviseras genom att i högre grad prioritera
            budgetrådgivning, varuförsörjning, tvistlösning, marknadsbevakning
            och utbildning men också kontakter med skolan.
          </note>
          <note>
            I skrivelsen påpekas också att det är mycket viktigt att ungdomarnas
            roll uppmärksammas, bl.a. mot bakgrund av att skuldsättningen
            bland ungdomar har ökat oroväckande under de senaste tio åren.
          </note>
          <note>
            Regeringen och utskottet vill inte detaljstyra kommunernas verksamhet
            och är därför övertygade om att konsumentverksamheten bör vara
            frivillig för kommunerna även framöver. För att stödja och utveckla
            verksamheten initierar regeringen ett antal konkreta åtgärer:
          </note>
          <note>
            -- Sammanlagt 6 milj.kr. avsätts under tre år för lokala projekt,
            som skall stärka ungdomarna i rollen såsom konsumenter.
          </note>
          <note>
            -- Konsumentverket och socialstyrelsen skall med hjälp av pengar
            från spardelegationen stödja en utbyggnad av budget- och skuldrådgivningen
            i kommunerna.
          </note>
          <note>
            -- Konsumentvägledarnas möjligheter att få mer vidareutbildning
            skall undersökas.
          </note>
          <note>
            -- Konsumentverket har fått i uppdrag att utreda möjligheterna
            för ett ökat samarbete mellan kommun och stat, bl.a. vad gäller
            marknadsbevakning.
          </note>
          <note>
            -- En speciell samrådsgrupp knyts till konsumentminister Margot
            Wallström.
          </note>
          <note>
            -- Det statliga stödet till konsumentverksamheten skall effektiviseras.
          </note>
          <note>
            -- Information om konsumentverksamhetens betydelse för människor
            och samhällsekonomin i dess helhet skall spridas.
          </note>
          <note>
            Under senare tid har flera kommuner lagt ned eller aviserat begränsningar
            av sin konsumentverksamhet. Det är oroande och strider mot såväl
            riksdagens som regeringens målsättning att alla kommuner skall
            ha konsumentverksamhet.
          </note>
          <note>
            Herr talman! Jag vill även kommentera de reservationer som har
            fogats till betänkandet. Till
          </note>
          <note>
            Elisabet Franzén vill jag säga att vi visst även i kväll kan
            diskutera vem som kom först med idéerna. Var det vissa partier?
            Var det miljöpartiet eller var det någon annan? Elisabet Franzén
            frågade mig: Vem påverkar vem? Vem kom först: hönan eller ägget?
          </note>
          <note>
            Jag skulle vilja fråga Elisabet Franzén: Varför utesluta tuppen
            i detta sammanhang?
          </note>
          <note>
            I reservation 1 föreslås att statsbidrag skall utgå till kommunerna
            för den kommunala konsumentverksamheten. Som framgår av regeringens
            skrivelse kommer nu olika former av stöd att ges till den kommunala
            konsumentverksamheten. Enligt utskottets mening bör resultaten
            av dessa åtgärder avvaktas innan man överväger huruvida ytterligare
            stöd bör utgå.
          </note>
          <note>
            Vi har tidigare talat om det statsfinansiella läge som råder.
            Därmed avstyrker utskottet reservation 1.
          </note>
          <note>
            I reservation 2 berörs budget- och skuldrådgivningsfrågan. Utskottet
            ställer sig positivt till att budget- och skuldrådgivning ges
            en mer framskjuten position. De hushållsekonomiska frågorna har
            under de senaste åren kommit att spela en allt större roll i konsumentpolitiken,
            och ute i kommunerna har intresset och förståelsen för budget-
            och skuldrådgivning ökat väsentligt. Enligt utskottets mening
            är det angeläget att verksamheten med budget- och skuldrådgivning
            i kommunerna prioriteras ytterligare och ges ett speciellt stöd
            och en speciell inriktning.
          </note>
          <note>
            Beträffande reservation 3 om miljö- och energirådgivning har
            utskottet redan tidigare vid flera tillfällen framhållit att det
            måste överlåtas åt kommunerna att med utgångspunkt i de lokala
            betingelserna och konsumenternas önskemål själva avgöra var tyngdpunkten
            i konsumentverksamheten skall ligga.
          </note>
          <note>
            Det är givetvis en fördel om konsumentrådgivningen kan omfatta
            miljö- och energiaspekter, liksom andra områden som är av betydelse
            för konsumenterna. Några hinder för kommunerna att satsa på sådana
            projket finns inte.
          </note>
          <note>
            Utskottet delar härvidlag regeringens uppfattning att det finns
            en risk för att alltför många och stora uppgifter leder till att
            verksamhetens gränser blir otydliga. Ett alltför brett arbetsfält
            ställer också stora krav på konsumentvägledarna. Det är därför
            enligt utskottets mening nödvändigt med en vissa prioriteringar.
          </note>
          <note>
            I reservation 4 tar centerpartiet upp frågor kring kost och hälsa.
            De frågor som berörs i reservationen faller för närvarande utanför
            konsumentverkets och den lokala konsumentverksamhetens arbetsområde.
          </note>
          <note>
            Information och rådgivning i spörsmål av den här typen ankommer
            i stället på andra myndigheter, främst då livsmedelsverket och
            socialstyrelsen.
          </note>
          <note>
            Enligt utskottets mening kan det inte gärna komma i fråga att
            konsumentrådgivningen nu skall ges vidgade arbetsuppgifter. Behovet
            av konsumentupplysning rörande kostfrågor får därför tillgodoses
            på annat sätt.
          </note>
          <note>
            Jag vill i anslutning till detta informera kammaren om att regeringen
            nyligen har avlämnat en proposition om vissa folkhälsofrågor till
            riksdagen.
          </note>
          <note>
            Där föreslår man att ett statligt folkhälsoinstitut skall inrättas
            den 1 januari 1992. Enligt utskottets mening får syftet med motionen
            och reservationen därmed anses tillgodosett.
          </note>
          <note>
            I reservation 5 från miljöpartiet anförs beträffande marknadsbevakning
            att arbetet med stöd till både konsumenter och företagare kan
            leda till oklarhet om vilka intressen som konsumentsekreterare
            egentligen företräder. Utskottet ansluter sig till regeringens
            bedömning när det gäller behovet av en ökad marknadsbevakning.
          </note>
          <note>
            Mot bakgrund av vad som tidigare har redovisats rörande syftet
            med marknadsbevakning kan utskottet inte finna annat än att motionen
            måste bygga på ett missförstånd. Några tvivel om att kommunernas
            företrädare i sådana här sammanhang har att ta till vara konsumenternas
            intressen anser vi från utskottet icke föreligga.
          </note>
          <note>
            I reservation 6 föreslås att hushållningssällskapen skall få
            möjlighet att utnyttja stöd. Utskottet anser inte att riksdagen
            nu skall göra något uttalande som innebär att en viss organisation
            skall prioriteras vid fördelning av det stöd som kan utgå till
            konsumentorganistioner.
          </note>
          <note>
            I reservation 7 anser miljöpartiet att reklamen i TV
          </note>
          <note>
            borde ersättas med konsumentupplysning, som skulle bekostas via
            ökade anslag på konsumentområdet. Riksdagen har nyligen tagit
            ställning till frågor om anslag på konsumentområdet. Enligt utskottets
            mening bör riksdagen inte nu göra några uttalanden om ökade anslag
            för eller om inriktningen av det konsumentpolitiska arbetet. Frågor
            av denna art bör i stället tas upp i samband med att riksdagen
            --
          </note>
          <note>
            med tillämpning av det nya budgetsystemet --
          </note>
          <note>
            fastställer de ramar som skall gälla också på konsumentområdet.
          </note>
          <note>
            Herr talman! Med det anförda yrkar jag avslag på samtliga reservationer
            och bifall till utskottets hemställan i lagutskottets betänkande
            angående den lokala konsumentverksamheten.
          </note>
          <note>
            Herr talman! Jag vill också vända mig till Martin
          </note>
          <note>
            Olsson och tacka honom för hans mycket engagerade och kunniga
            arbete i utskottet, som han utfört med stor kunskap och på ett
            gemytligt sätt.
          </note>
          <note>
            Efter Martin Olssons 21 år i riksdagen önskar jag honom god hälsa,
            och att han som en glad konsument får mer tid att kunna konsumera
            vad vi tillsammans skapar i det goda svenska folkhemmet.
          </note>
          <note type="speaker">
            Anf. 102 ELISABETH PERSSON (v)
          </note>
          <note>
            replik:
          </note>
          <note>
            Herr talman! Bengt Kronblad vill inte medverka till att det skall
            utgå statsbidrag till den kommunala konsumentverksamheten. Han
            säger att verksamheten skall stödjas på annat sätt. Då vill jag
            fråga: Kan Bengt Kronblad ge mig ett enda exempel på hur konsumenterna
            i Ödeshög blir hjälpta genom regeringens skrivelse? Jag kan berätta
            att i Ödeshög finns inte och har aldrig någonsin funnits lokal
            konsumentverksamhet.
          </note>
          <note>
            Norrut ligger Vadstena kommun, där man bedriver konsumentverksamhet
            tre timmar varje helgfri onsdag. Österut ligger Boxholms kommun.
            Där finns inte någon lokal konsumentverksamhet, så den kommunen
            går det inte heller att samarbeta med. Det lönar sig inte att
            vidareutbilda några lokala konsumentvägledare, eftersom det inte
            finns några sådana. Det finns ingen verksamhet att effektivisera.
            Vidare finns det inte några budgetrådgivningsexperter att vidareutbilda
            eller någon sådan verksamhet att utveckla. Hjälp mig!
          </note>
          <note>
            Ge mig ett exempel på att regeringens skrivelse kommer att betyda
            någonting för konsumenterna i
          </note>
          <note>
            Ödeshög.
          </note>
          <note type="speaker">
            Anf. 103 ELISABET FRANZÉN (mp)
          </note>
          <note>
            replik:
          </note>
          <note>
            Herr talman! Bengt Kronblad tog upp debatten om vilket som kom
            förts, hönan eller ägget. Han undrade varför jag uteslöt tuppen
            i sammanhanget.
          </note>
          <note>
            Det behövs ingen tupp för att hönan skall kunna lägga ägg, bara
            om det skall gå att driva fram kycklingar ur äggen. Jag avstår
            från att dra vidare paralleller till det ärende som vi nu behandlar.
          </note>
          <note>
            Med anledning av vår reservation 5 sade Bengt
          </note>
          <note>
            Kronblad att den bygger på ett missförstånd. Det råder inga tvivel
            om att konsumentsekreterarna skall företräda konsumenternas intressen.
            Vi är fullt medvetna om att det är det som är avsikten.
          </note>
          <note>
            Samtidigt har vi från konsumentsekreterarhåll hört att det kan
            uppstå lojalitetskonflikter i och med att man sprider sina insatser
            till att omfatta även företagen. Resurser från kommuner och stat
            kommer att gå till information på företagen, trots att företagen
            själva borde kunna stå för kostnaderna.
          </note>
          <note>
            Det handlar om innantill läsning. I vår reservation
          </note>
          <note>
            7 om konsumentupplysning i TV säger vi inte att reklamen skall
            ersättas med konsumentrådgivning, utan att den skall kunna utgöra
            en motvikt till den kommersiella reklamen. Vi avslutar reservationen
            med att det får ankomma på regeringen att i samband med nästa
            års budgetproposition närmare ange förslag till medelsanvisning
            för en utvidgad konsumentupplysning i enlighet med det som anförs
            i reservationen. Det är ungefär detsamma som Bengt Kronblad sade.
            Jag skall fundera till nästa replikomgång om jag skall yrka bifall
            till reservationen. Jag kan kanske få Bengt Kronblads stöd för
            den efter det att han har läst rätt innantill.
          </note>
          <note type="speaker">
            Anf. 104 BENGT KRONBLAD (s) replik:
          </note>
          <note>
            Herr talman! Elisabeth Persson frågade vad man skall göra med
            Ödeshög. Det är allvarligt när man i olika kommuner inte tar ansvar
            för kommunens invånare.
          </note>
          <note>
            När det gäller det beslut som riksdagen har fattat och som regeringen
            har lagt fast som målsättning vill jag återigen upprepa att det
            är mycket oroande -- och det strider också emot målsättningen
            att alla kommuner skall ha konsumentverksamhet -- om man inte
            utvecklar sådan verksamhet i t.ex. Ödeshög. Jag vet att det finns
            fler kommuner som inte har någon konsumentvägledning. Därför är
            det viktigt att vi i det politiska arbetet driver dessa frågor
            på den nivå som är fastställd. Det pågår ju en diskussion om den
            politiska kompetensen och om var besluten skall fattas.
          </note>
          <note>
            Vi har i riksdagen sagt att det är de kommunala politiska instanserna
            som skall ansvara för den delen av besluten men att ramarna och
            riktlinjerna fastställs i riksdagen. Därför är det viktigt att
            vi också i vårt politiska arbete på kommunalt plan engagerar oss
            i det här arbetet. Skulle det bli så att de mål som riksdagen
            har fastställt inte kan förverkligas borde vi, precis som Elisabeth
            Persson tidigare var inne på, via riksdagens revisorer se över
            var det brister och på vilket sätt man skall kunna få en bättre
            uppföljning av de intentioner som vi uttalat i det beslut som
            vi har fattat.
          </note>
          <note>
            Till Elisabet Franzén: Det kan vara mycket intressant att använda
            sig av medierna för konsumentinformation i konsumentfrågor. Sådan
            informationsverksamhet bedrivs en hel del via TV.
          </note>
          <note>
            Jag för min del har inte någonting emot att man använder sig
            av medierna för konsumentinformation. Det är viktigt att detta
            kan utvecklas men kanske inte riktigt med just sådan uppläggning
            som Elisabet Franzén tidigare redovisade.
          </note>
          <note type="speaker">
            Anf. 105 ELISABETH PERSSON (v)
          </note>
          <note>
            replik:
          </note>
          <note>
            Herr talman! Så länge denna verksamhet är frivillig hjälper ingen
            revision eller utvärdering. Tyvärr är det så. Först när verksamheten
            blir obligatorisk eller kopplas till något slags morot, nämligen
            ekonomiska incitament så att man får statsbidrag, tror jag att
            vi kan nå målen. Men hur det går med frivillig verksamhet att
            förverkliga de i och för sig utmärkta konsumentpolitiska mål som
            vi har fastställt i riksdagen begriper jag inte. Det är ett växande
            problem egentligen att riksdagen talar om för kommunerna hur de
            skall göra, men vi sätter ingen kraft bakom det hela. Vi gör inte
            verksamheten obligatorisk, och vi stöder den inte ekonomiskt utan
            bara talar om vad som bör göras.
          </note>
          <note>
            Det blir då som det blir. Jag tycker att det är väldigt otillfredsställande.
          </note>
          <note>
            Jag tycker att det skulle vara bra att från Bengt
          </note>
          <note>
            Kronblad här få höra att han tycker att den här verksamheten
            måste få ekonomiskt stöd, även om jag naturligtvis förstår att
            Bengt Kronblad också måste säga att det just nu inte finns pengar.
            Men något slags principdeklaration eller förklaring om att verksamheten
            måste stödjas är viktig. Vi måste ta vårt ansvar och värna om
            denna verksamhet.
          </note>
          <note type="speaker">
            Anf. 106 BENGT KRONBLAD (s) replik:
          </note>
          <note>
            Herr talman! Jag sade tidigare att jag ansåg det viktigt att
            vi har konsumentpolitisk verksamhet ute i kommunerna. Jag citerade
            ur det riksdagsbeslut som vi har fattat. Den samrådsgrupp som
            är knuten till ministern har också till uppgift att arbeta med
            dessa frågor och se på vilket sätt utvecklingen sker.
          </note>
          <note>
            Jag kan personligen direkt säga att skulle inte konsumentverksamheten
            byggas ut i den utsträckning som vi i riksdagen har intentioner
            för, måste vi givetvis ompröva dessa frågor. Självfallet är det
            här en kommunalpolitisk angelägenhet.
          </note>
          <note>
            Elisabeth Persson och jag har många gånger varit överens om att
            man i den politiska beslutsprocessen skall lägga beslut, som berör
            människorna så nära som konsumentpolitiken gör, så nära de berörda
            som möjligt. Därför är det viktigt att vi politiker också inom
            kommunalpolitiken driver dessa frågor för att få det skyddsnät
            som vi tydligen alla är överens om under detta riksdagens kvällsplenum,
            dvs. en aktiv konsumentpolitik också i Ödeshög.
          </note>
          <note>
            Anf. 107 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! Den kommunala konsumentverksamheten är ett frivilligt
            åtagande för kommunerna enligt 1986 års beslut. Detta bör enligt
            vår uppfattning inte ändras. Kommunerna bör även fortsättningsvis
            själva kunna besluta i dessa frågor. Vi avvisar statlig inblandning,
            såsom har föreslagits i flera motioner som följer detta betänkande.
          </note>
          <note>
            Varje enskild kommun avgör bäst om och i så fall hur och i vilken
            utsträckning den kommunala konsumentverksamheten skall bedrivas.
            Om inte kommunen i fråga är övertygad om värdet av verksamheten,
            kan verksamheten inte bli särskilt framgångsrik. Detta är vår
            utgångspunkt när olika krav på den kommunala konsumentverksamheten
            framförs.
          </note>
          <note>
            Eftersom området ligger under kommunernas beslutandeområde enligt
            vårt synsätt, avser vi inte att närmare ta ställning i sak i detta
            betänkande.
          </note>
          <note>
            Åtgärder som mer eller mindre påtvingar kommunerna att starta
            konsumentverksamhet stöder vi naturligtvis inte heller. Eftersom
            betänkandet i många avseenden är genomsyrat av ett tänkande som
            kontrasterar mot vårt synsätt, på grund av alla de olika uttalanden
            som görs i betänkandet med anledning av regeringens skrivelse
            och motionerna, har vi valt att i stället för att mer eller mindre
            skriva om betänkandet lägga fram våra principiella synpunkter
            i ett särskilt yttrande, där vi redogör för varför vi inte deltar
            i de olika ställningstagandena i detta betänkande.
          </note>
          <note>
            Liksom vad gäller vårt ställningstagande i ärendet om prisinformation
            vill vi inte göra sådana ingrepp i marknadsekonomin som här föreslås
            av olika partier i olika avseenden. Det kraftigaste detaljingreppet
            står att finna i en miljöpartimotion, där man t.o.m. vill att
            konsumentvägledarna skall styra konsumenternas val av produkter
            mer i detalj.
          </note>
          <note>
            Ett sådant synsätt ligger långt ifrån vad vi moderater anser
            att vårt land behöver för att avveckla allt grus som hällts i
            det marknadsekonomiska maskineriet.
          </note>
          <note>
            Vi menar att varje liten marknadskraft, varje konsument själv
            utan inblandning från någon, skall fritt kunna träffa sitt konsumtionsval.
            Enligt vår uppfattning blir det omöjligt att skapa den allvetande
            konsumentvägledaren, den som alltid vet bäst, en person tycks
            leva i en del motionärers sinnevärld.
          </note>
          <note>
            Vi tror på oberoende frivilligorganisationer på konsumentområdet.
            Men i det avseendet är Sverige tyvärr ett relativt outvecklat
            land. De organisationer som socialdemokraterna hänvisar till i
            dessa sammanhang skulle knappast godkännas som medlemmar i ICAs,
            EGs, samarbetsorganisation och logginggrupp på området. Men eftersom
            vi moderater anser att frågan om den lokala konsumentverksamheten
            även fortsättningsvis skall avgöras helt på det kommunala planet,
            tar vi inte ställning i frågor som gäller detaljutformning och
            annat inom den kommunala konsumentverksamheten.
          </note>
          <note>
            Man undrar onekligen vilka kommunala utgifter som kommunerna
            skall dra in på för att få utrymme för utbyggd konsumentverksamhet.
            Det råder som bekant kommunalskattestopp i landet. Är det äldrevården,
            läromedlen, stödet till handikappade eller barnomsorgen som drabbas?
            Grundläggande politisk hederlighet kräver att man får veta hur
            olika utgifter skall betalas.
          </note>
          <note>
            Herr talman! Jag har inget yrkande, eftersom moderaterna avstår
            från ställningstagande i de olika momenten i detta betänkande.
          </note>
          <note>
            Däremot vill även jag vända mig till Martin Olsson och tacka
            honom för de trevliga år som vi har haft i lagutskottet tillsammans.
            Martin Olsson är en glad och vänlig person. Han har alltid tid
            att stanna upp för en liten mänsklig stund, som det ibland kan
            vara litet ont om i den delvis isolerade värld som det här huset
            märkligt nog ibland är.
          </note>
          <note>
            Martin har en osannolik förmåga att veta vad som har beslutats
            i lagutskottet åratal bakåt i tiden. Jag önskar att man kunde
            tillägna sig den. Särskilt mycket betyder det nog när man är ny
            att möta en sådan som Martin i lagutskottet. Det har också omvittnats
            av fler än jag som var nya när den här mandatperioden började.
            Då är det särskilt viktigt med mänsklig värme, tror jag.
          </note>
          <note>
            Vart du än kommer, Martin, skapar du vänner omkring dig. Jag
            vill bara gratulera de människor som i fortsättningen kommer att
            få ha dig omkring sig i sina vardagsliv.
          </note>
          <note type="speaker">
            Anf. 108 ELISABET FRANZÉN (mp)
          </note>
          <note>
            replik:
          </note>
          <note>
            Herr talman! Jag skulle gärna vilja göra ett genmäle, men jag
            uppfattade inte riktigt vad
          </note>
          <note>
            Charlotte Cederschiöld sade. Jag tyckte att hon sade att det
            finns en miljöpartimotion, där vi vill att konsumentsekreterarna
            skall styra konsumenternas beteende mer i detalj. Jag var litet
            ouppmärksam, så jag kanske missade vissa detaljer.
          </note>
          <note>
            Jag ber Charlotte Cederschiöld att upprepa vad hon sade.
          </note>
          <note type="speaker">
            Anf. 109 BENGT KRONBLAD (s) replik:
          </note>
          <note>
            Herr talman! Jag skall inte förlänga kvällens sammanträde, men
            jag måste rätta till ett uttalande som jag gjorde tidigare under
            debatten. Jag sade till
          </note>
          <note>
            Elisabeth Persson att jag ansåg att alla här i riksdagen tycker
            att det är viktigt att konsumenternas situation och roll förstärks.
            Efter att ha lyssnat till Charlotte Cederschiöld konstaterar jag
            att det finns grupper i riksdagen som inte har denna uppfattning.
          </note>
          <note>
            Anf. 110 CHARLOTTE CEDERSCHIÖLD
          </note>
          <note>
            (m) replik:
          </note>
          <note>
            Herr talman! Nej, Elisabet Franzén hörde nog inte riktigt vad
            jag sade. Jag hänvisade till en motion som fanns bland denna mängd
            av motioner som behandlas i detta betänkande. Det är en miljöpartimotion
            där miljöpartisten talade om att konsumentvägledaren skulle tala
            om mera i detalj vilka produkter som konsumenten skulle nyttja
            och konsumera. Det tyckte vi var att gå osedvanligt långt. Det
            var litet markant.
          </note>
          <note>
            Vår grundläggande inställning, Bengt Kronblad, är att detta är
            en fråga för kommunerna. Vi har inte tagit ställning, vilket klart
            och tydligt framgår.
          </note>
          <note>
            Eftersom det nu är kommunalskattestopp och det ekonomiska läget
            är som det är, vill vi påpeka att det är svårt att ålägga kommunerna
            något.
          </note>
          <note>
            Kommunerna skall helt och hållet själva bestämma.
          </note>
          <note>
            Om de just nu skall utvidga verksamheten, måste de naturligtvis
            dra in på barnomsorg, äldrevård, stöd till handikappade, läromedel
            eller något annat motsvarande. Det är ett faktum. Man kan inte
            bara ålägga nya uppgifter utan att veta var pengarna skall tas
            ifrån. Det är politiskt hederligt att visa hur saker och ting
            skall finansieras. Men vi har inte tagit ställning till om kommunerna
            skall bedriva kommunal konsumentverksamhet eller ej.
          </note>
          <note type="speaker">
            Anf. 111 ELISABET FRANZÉN (mp)
          </note>
          <note>
            replik:
          </note>
          <note>
            Herr talman! Det var bra att jag fick ett klarläggande från Charlotte
            Cederschiöld att det gällde en motion. Jag känner inte igen den,
            och jag vet inte vilken motion det gäller. Jag kan inte ge något
            genmälde. Partiets ställningstagande framgår av reservationerna.
          </note>
          <note type="speaker">
            Anf. 112 ULLA ORRING (fp):
          </note>
          <note>
            Herr talman! Den debatt som lagutskottet har haft i dag är snart
            till ända. Jag skulle vilja säga några ord om den lokala konsumentverksamheten.
            Jag tycker att vi har haft en aktiv session i år då det gäller
            konsumentpolitiken. Det är bra. Vi behöver lära oss att hushålla
            med våra resurser, både på det nationella planet och i våra enskilda
            hushåll. Där delar jag inte Charlotte Cederschiölds åsikt. Jag
            tycker att det är bra att det finns lokal konsumentverksamhet.
          </note>
          <note>
            Målet för en aktiv konsumentpolitik är att lära ut bättre resurshushållning
            för en bättre samhällsekonomisk utveckling och en ökad ekonomisk
            tillväxt.
          </note>
          <note>
            Som ett led i denna verksamhet finns den lokala konsumentrådgivningen.
            Konsumentverket finns på den nationella nivån. Men huvuddelen
            av den konsumentpolitiska verksamheten förutsätts ske på det lokala
            planet nära de enskilda konsumenterna.
          </note>
          <note>
            Det är det som är själva kärnan i vår konsumentpolitik. Verkligheten
            är ju som det har sagts tidigare, nämligen att den lokala verksamheten
            är frivillig och några statsbidrag inte utgår.
          </note>
          <note>
            Före jul kom alarmerande rapporter från olika kommuner om indragningar
            av den lokala konsumentverksamheten. Det är självklart att när
            plånboken är tom -- och många kommuner brottas ju med allvarliga
            ekonomiska problem -- ifrågasätts all verksamhet. Den socialdemokratiskt
            förda politiken har ju tyvärr orsakat finansiella problem både
            för kommuner och för den enskilda individen.
          </note>
          <note>
            Konsumenternas köpkraft minskar på grund av landets ekonomiska
            problem. Många hushåll klarar inte i dag av sin ekonomi utan måste
            vända sig till det sociala för förstärkning. Flera hundra tusen
            hushåll måste få socialhjälp. Arbetslösheten stiger, och det finns
            behov av att nå nya grupper för rådgivande insatser. Vad händer
            då?
          </note>
          <note>
            Jo, herr talman, 13 kommuner lägger nu ner konsumentverksamheten.
            7 kommuner förebådar en inskränkning av pågående verksamhet. Det
            betyder att cirka en miljon invånare i landet kommer att finnas
            utanför den reguljära konsumentverksamheten. Här handlar det om
            så stora kommuner som Örebro, en socialdemokratiskt styrd kommun,
            och Södertälje.
          </note>
          <note>
            Men det är även många små kommuner som saknar denna verksamhet.
            I 9 kommuner saknas helt konsumentvägledning. Totalt 30 kommuner
            har en begränsad eller ingen rådgivning alls.
          </note>
          <note>
            Folkpartiet liberalerna anser att det nu är särskilt viktigt
            att försöka upprätthålla den kommunala rådgivningen i hushållens
            tjänst. Vi tror att de konsumentpolitiska insatserna kommer att
            öka i betydelse. Den lokala konsumentrådgivningen är en motor,
            ja, själva navet i verksamheten.
          </note>
          <note>
            Det förslag som konsumentminister Margot
          </note>
          <note>
            Wallström lagt fram angående den kommunala verksamheten anser
            vi vara ett steg i rätt riktning.
          </note>
          <note>
            Vi är övertygade om att de 60 miljoner som kommunerna sammantaget
            lägger ner på den lokala verksamheten -- och som enbart är en
            liten del av kommunernas budget -- ges samhällsekonomiskt mångfaldigt
            tillbaka i form av bättre planerade inköp från konsumenternas
            sida och över huvud taget bättre ekonomisk planering för den enskilda
            konsumenten. Med andra ord en ökad resurshushållning!
          </note>
          <note>
            Men det finns också anledning att vara självkritisk till den
            nuvarande rådgivningens funktioner.
          </note>
          <note>
            Besluten om resurstilldelning och inriktning av konsumentverksamheten
            ligger, som jag tidigare framhållit, hos de enskilda kommunerna.
          </note>
          <note>
            Resultatet skall vara att få en anpassning av verksamheten till
            de lokala förutsättningarna. Man kan dock inte komma ifrån att
            statsmakterna och regeringen har ett ansvar för att på olika sätt
            påverka den kommunala verksamheten att arbeta i enlighet med konsumentpolitikens
            mål. Det är fastslaget av riksdagen.
          </note>
          <note>
            Elisabeth Persson har tidigare tagit upp rapporten från riksrevisionsverket.
            Jag tycker också att det är en skrift som manar till studier och
            granskning. I
          </note>
          <note>
            den finns en rad viktiga synpunkter. Rapporten handlar om statens
            styrning och uppföljning av den kommunala verksamheten. Där konstaterar
            riksrevisionsverket detta förhållande. Där framhålls även konsumentverkets
            och allmänna reklamationsnämndens ansvar för uppföljning och utvärdering.
            Det är verkligen viktigt att vi får en uppföljning och en utvärdering
            av verksamheten.
          </note>
          <note>
            Det råder stor osäkerhet ute i kommunerna om hur arbetet skall
            bedrivas och hur det skall anpassas till de lokala behoven. Effekten
            kan då bli att kommunpolitikerna ifrågasätter -- vilket man har
            gjort -- verksamheten och nyttan av densamma med resultatet att
            verksamheten läggs ned. Det skulle allvarligt skada konsumenterna
            om nedläggningstrenden fortsätter. När konsumentfrågorna får en
            allt större plats i samhällsdebatten, inte minst genom Sveriges
            närmande till EG, vore det olyckligt om den lokala verksamheten
            blir lidande. Ett närmande till EG
          </note>
          <note>
            kommer att innebära ett omfattande arbete med harmonisering av
            konsumentregler. Svensk aktiv konsumentpolitik har en betydelse
            för detta harmoniseringsarbete, och det gäller även för den lokala
            verksamheten.
          </note>
          <note>
            I den fördjupade anslagsframställning som konsumentverket arbetar
            med blir det därför av betydelse att arbetet för den lokala rådgivningen
            prioriteras och värderas som nödvändig för att verket totalt skall
            kunna vara till gagn för konsumenterna, dvs. till gagn för konsumenterna
            genom att föra ut de kunskaper som finns hos verket. Många kommuner
            har behov av stöd från konsumenverket för att kunna ta ställning
            i frågor vad gäller inriktning av verksamheten i dag.
          </note>
          <note>
            Herr talman! Med det anförda yrkar jag bifall till lagutskottets
            hemställan. Men jag är samtidigt övertygad om att flera av de
            här berörda frågeställningarna beträffande den kommunala konsumentverksamheten
            kommer att uppmärksammas av kommande riksdagsförsamlingar.
          </note>
          <note>
            Till sist innan jag slutar vill jag, liksom de övriga kamraterna
            i lagutskottet, tacka Martin Olsson.
          </note>
          <note>
            Chosfritt och utan stora åthävor har du framfört inte bara dina
            åsikter utan även fakta i arbetet i lagutskottet. Du är en god
            kamrat i utskottet, vilket välvilligt och nyckeluttryckfullt har
            vittnats om i talarstolen i dag. Du är hjälpsam och generös att
            dela med dig av fakta och kunskaper. Det är fantastiskt att du
            har funnits i lagutskottet i 21 år.
          </note>
          <note>
            Genom din person, ditt kunnande och ditt lugna sätt har du varit
            en stark representant för ditt parti.
          </note>
          <note>
            Men du har också visat förståelse för andra åsikter än dem du
            själv företrätt. För allt detta vill jag och mina folkpartikamrater
            i lagutskottet framföra ett varmt tack. Lycka till Martin Olsson,
            och njut av livet!
          </note>
          <note>
            Anf. 113 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! Ulla Orring måtte inte ha uppfattat att jag sade
            att vårt ställningstagande var att kommunerna själva skall bestämma
            i dessa frågor.
          </note>
          <note>
            Jag citerade vad Ulla Orring själv sade, nämligen:
          </note>
          <note>
            När plånboken är tom i kommunerna ifrågasätts all verksamhet.
            Jag har krävt att kommunerna måste få en chans att klara sin service
            med eller utan lokal konsumentverksamhet. Det måste ske utan att
            kommunernas kostnader höjs, eftersom det faktiskt råder kommunalskattestopp.
            Vår uppfattning är snarare att kostnaderna skall sänkas, och det
            blir inte särskilt lätt för kommunerna att göra det. Därför är
            vår uppgift i riksdagen att hjälpa och inte sdjälpa kommunerna.
          </note>
          <note>
            Jag tror inte att Ulla Orring har någon annan uppfattning än
            den jag har i dessa grundläggande frågor. I varje fall har våra
            partier bundit sig för ett gemensamt ekonomiskt samarbete där
            vi har stor förståelse för nödvändigheten av att hålla igen på
            kostnaderna. Det handlar dessutom om att dra ned på de kommunala
            kostnaderna de närmaste åren.
          </note>
          <note>
            Jag antar att vi är ense på den punkten. Det betyder naturligtvis
            inte att vi inte vill stödja konsumentverksamhet i de sammanhang
            där det finns utrymme för det och där det är berättigat.
          </note>
          <note type="speaker">
            Anf. 114 ULLA ORRING (fp):
          </note>
          <note>
            Herr talman! Det var ett välkommet förtydligande av Charlotte
            Cederschiöld. Självklart är vår uppgift att hjälpa kommunerna
            att hålla nere sina utgifter.
          </note>
          <note>
            Men jag tror ändå att det är direkt felaktigt av kommunerna att
            dra in konsumentrådgivningen.
          </note>
          <note>
            Den har samhällsekonomiskt mycket stor betydelse liksom betydelse
            för de enskilda konsumenterna.
          </note>
          <note>
            Det tjänar ganska litet till att ha ett centralt konsumentverk,
            om det inte finns lokala konsumentrådgivningsbyråer. Jag tycker
            att vi gemensamt skall se till att de fungerar på ett bra sätt
            och står till konsumenternas förfogande och hjälp.
          </note>
          <note>
            Då är jag fullt övertygad om att konsumenterna kan klara sin
            ekonomi på ett bättre sätt.
          </note>
          <note>
            Överläggningen var härmed avslutad.
          </note>
          <note>
            (Beslut fattades den 31 maj.)
          </note>
          <note>
            12 § Bostadsförmedling m.m.
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1990/91:BoU15 Bostadsförmedling m.m. (prop.
          </note>
          <note>
            1990/91:109).
          </note>
          <note type="speaker">
            Anf. 115 BERTIL DANIELSSON (m):
          </note>
          <note>
            Herr talman! Vi skall nu behandla bostadsutskottets betänkande
            15. Inledningsvis konstaterar jag med viss tillfredsställelse
            att socialdemokraterna har tagit steg i rätt riktning.
          </note>
          <note>
            Det händer numera inte så sällan att det sker, och det är lika
            tillfredsställande varje gång. När jag talar om steg i rätt riktning,
            så menar jag förstås steg åt moderat håll. Vi tycker det är trevligt
            när så sker.
          </note>
          <note>
            Men varför ta så små steg och göra så begränsade förändringar?
            Man tillåter nu kommunerna att ta ut avgifter för bostadsförmedling
            i vissa fall och för vissa tjänster. Det är visserligen bra men
            ändå helt otillräckligt. Varför inte ta steget fullt ut när man
            ändå vet att det inte dröjer särskilt länge förrän vi är överens
            om de ståndpunkter som vi moderater sedan länge har intagit? Det
            är känt att socialdemokraterna allteftersom traskar efter oss,
            men i detta fall är de tydligen mycket tveksamma.
          </note>
          <note>
            Det tycker jag är beklagligt.
          </note>
          <note>
            Riksdagen och kammaren måste besväras med att ta ställning till
            ytterligare betänkanden innan vi når fram till målet. Men det
            är något som vi får ta, och jag hoppas i detta fall på en god
            fortsättning. Det finns fortfarande en hel del saker som vi inte
            är överens om. I fråga om dessa har ingen sinnesförändring iakttagits
            från socialdemokraterna. Därför har vi moderater varit tvungna
            att anmäla några reservationer.
          </note>
          <note>
            I reservation 2 säger vi att det är rimligt att kommunerna själva
            får avgöra om bostadsförmedlingsverksamhet skall avgiftsbeläggas
            och på vilket sätt det skall ske. Vi anser att en registreringsavgift
            skall kunna tas ut för att på ett mer rättvisande sätt få en bild
            av de verkliga behoven av lägenheter. För närvarande är det inte
            sällan fråga om luftköer. Många människor resonerar så här: Vi
            anmäler oss väl till bostadsförmedlingen för säkerhets skull;
            det kostar ju inget extra. På det sättet får man en ganska lång
            kö som inte har något reellt innehåll. Det ställer till problem
            för såväl kommuner som byggherrar. Det tycker jag är synd. Med
            ett enklare system inom vilket avgifter tas ut skulle dessa olägenheter
            försvinna.
          </note>
          <note>
            Vi tycker dessutom att även andra än kommunerna skall ges möjlighet
            att förmedla lägenheter. En hel del statistik visar att de kommunala
            bostadsförmedlingarna i många fall är ganska ineffektiva. Många
            lägenhetsbyten och anskaffande av bostäder sker utanför förmedlingens
            ram. Varför inte låta denna marknad bli litet mer öppen och på
            det sättet få ett bättre utnyttjande av resurserna?
          </note>
          <note>
            Det kan i sammanhanget konstateras att regleringsivrarna har
            låst sig fast i de gamla positionerna. Därför avvisar tydligen
            den socialdemokratiska majoriteten våra förslag om avreglering
            och därmed ökad frihet. Det avspeglar sig inte minst i den kommunala
            anvisningsrätten.
          </note>
          <note>
            Lagen löser faktiskt inte några problem. Däremot styr den människornas
            boende. Jag tycker det är anmärkningsvärt att det finns lagar
            och regler i vårt land som bestämmer var människor skall bo resp.
          </note>
          <note>
            inte bo. Jag trodde att vi i vårt land hade nått en grad av frihet
            som gjorde att människor själva fick avgöra detta. Den här formen
            av överförmynderi och överhetsstyrande borde tas bort. Men så
            blir tydligen inte fallet. Det är frihetsinskränkande att ha lagen
            kvar. Det leder till att det blir en marknad vid sidan om -- en
            grå eller t.o.m. svart marknad.
          </note>
          <note>
            Det kan väl ändå inte vara meningen.
          </note>
          <note>
            Ett annat exempel på att tilltron till planering och styrande
            är grundmurad hos socialdemokraterna gäller bostadsförsörjningslagen.
            Jag tror inte att den lagen såsom den är utformad fyller något
            reellt syfte. Låt kommunerna själva få avgöra på vilket sätt de
            skall klara sin planering. Det är ofta fråga om en planering för
            dess egen skull. Det tillkommer inte några nya eller extra lägenheter
            bara därför att man har storstilade planer framtvingade genom
            en lagstiftning. Jag är övertygad om att kommunerna själva är
            kapabla att avgöra om och i så fall på vilket sätt den här typen
            av planering skall ske.
          </note>
          <note>
            Frivillighet är på detta område liksom på andra områden det viktigaste
            för att få en fungerande marknad. Denna tvingande lagstiftning
            måste alltså upphävas.
          </note>
          <note>
            Herr talman! Detta var en något rapsodisk genomgång av betänkandet
            och en del av de reservationer som vi moderater har fogat till
            detsamma. Åtskilliga av våra ståndpunkter är sedan gammalt kända,
            varför jag nöjer mig med att på detta något summariska sätt gå
            igenom betänkandet.
          </note>
          <note>
            Slutligen, herr talman, yrkar jag bifall till reservationerna
            1 och 2.
          </note>
          <note type="speaker">
            Anf. 116 SIW PERSSON (fp):
          </note>
          <note>
            Herr talman! I detta betänkande tillstyrker utskottet att man
            får avgiftsbelägga vissa tjänster.
          </note>
          <note>
            Man får numera ta betalt för att förmedla lägenhet, byta eller
            hyra ut i andra hand och för rumsuthyrning över huvud taget. Det
            tycker vi i folkpartiet är bra, men det räcker inte. Dagens regler
            måste ändras så att de ger kommunerna möjlighet att bedriva verksamhet
            på de villkor och under de former de själva anser är bäst. Det
            är faktiskt ganska naturligt att det är den enskilda kommunen
            som bäst vet hur den egna bostadsförmedlingen skall ordnas.
          </note>
          <note>
            Vi i folkpartiet lilberalerna hävdar att det skall vara primärt
            en kommunal fråga hur förmedlingen skall se ut och bedrivas. På
            så sätt får man bra förutsättningar för att låta bostadsförmedlingen
            spela en aktiv roll, och det behövs för att öka rörligheten på
            bostadsmarknaden. Vi är övertygade om att verksamheten blir då
            effektivare, och det behövs också.
          </note>
          <note>
            För att detta skall gå bra menar vi att man bör få rätt att ta
            betalt för de tjänster man tillhandahåller.
          </note>
          <note>
            Dels tillförs verksamheten resurser, dels får man på detta sätt
            en mer realistisk bild av hur lång bostadskön egentligen är.
          </note>
          <note>
            Vi menar att kommunerna själva bör få bestämma vilken avgift
            de skall ta ut. Naturligtvis menar vi att avgiften skall vara
            avvägd på ett sådant sätt att ingen behöver avstå av ekonomiska
            skäl.
          </note>
          <note>
            Herr talman! Jag vill yrka bifall till reservation 2.
          </note>
          <note>
            När nu de kommunala bostadsförmedlingarna skall få rätt att ta
            betalt för sin verksamhet är det naturligtvis viktigt att det
            får ske i konkurrens med andra, fristående bostadsförmedlingar.
            Det får inte bli så att den kommunala bostadsförmedlingen har
            monopol. Här, som i alla andra fall, är det mycket bra att det
            blir ökad konkurrens, för det gynnar konsumenten och ger bättre
            effektivitet i hela bostadsförmedlingsverksamheten. Det motverkar
            också möjligheterna för den kommunala bostadsförmedlingen att
            ta ut för höga avgifter.
          </note>
          <note>
            Herr talman! Jag vill yrka bifall till reservation 4.
          </note>
          <note>
            När det gäller rörligheten på bostadsmarknaden talas det ofta
            om hur liten rörligheten är. Den måste verkligen öka, för det
            gagnar konsumenten. Därför är den nu beslutade anvisningsrättslagen
            inte bra.
          </note>
          <note>
            Den har precis motsatt verkanän den önskade, dvs.
          </note>
          <note>
            ökad rörlighet. På detta sätt försvårar man lägenhetsbyten och
            andrahandsuthyrningar, eftersom bostäderna fördelas efter kommunala
            beslut och inte efter vad den som söker lägenhet vill ha.
          </note>
          <note>
            Oavsett dessa beslut kommer ändå den lägenhetssökande att försöka
            få fatt på den lägenhet han eller hon vill ha. På så sätt får
            vi en grå eller svart marknad. Därför menar vi att anvisningsrättslagen
            skall upphävas.
          </note>
          <note>
            Herr talman! Jag vill yrka bifall till reservation 5.
          </note>
          <note type="speaker">
            Anf. 117 BIRGER ANDERSSON (c):
          </note>
          <note>
            Herr talman! Det betänkande vi nu diskuterar rör de kommunala
            bostadsförmedlingarna. Frågan gäller om vi här i riksdagen skall
            ge våra förtroendevalda i kommunerna möjligheten att själva avgöra
            om kommunen skall få ta ut avgifter i samband med kommunal bostadsförmedling.
          </note>
          <note>
            Enligt nuvarande bestämmelser i 4 §
          </note>
          <note>
            bostadsförsörjningslagen gäller följande: ''Om det behövs för
            bostadsförsörjningens främjande skall kommunen anordna avgiftsfri
            bostadsförmedling.'' -- -- --''Regeringen kan ålägga kommun att
            fullgöra skyldighet enligt första stycket''.
          </note>
          <note>
            I jordabalkens 12 kap. 65a § står: ''Ingen får ta emot, träffa
            avtal om eller begära ersättning av hyressökande för anvisning
            av bostadslägenhet för annat ändamål än fritidsändamål.'' -- --
            --''Den som uppsåtligen bryter mot första stycket döms till böter
            eller fängelse i högst sex månader. Är brottet grovt, döms till
            fängelse i högst två år.''
          </note>
          <note>
            Dessa bestämmelser har medfört att många kommuner har dragit
            sig för att driva bostadsförmedlingar med god service. Boverket
            har undersökt hur det ser ut i kommunerna. Av boverkets undersökning
            framgår att det är ca 110 av landets 284 kommuner som har kommunal
            bostadsförmedling. Utan att dra några slutsatser konstaterar jag
            att nettobostadskön var fem gånger längre i kommuner med kommunal
            bostadsförmedling än i kommuner utan kommunal bostadsförmedling.
          </note>
          <note>
            I fjol våras åkte bostadsministern runt i landet och talade om
            att regeringen tänkte ålägga kommunerna att inrätta bostadsförmedlingar.
            I ett pressmeddelande från den 17 mars 1990 uttalade sig bostadsministern
            på följande sätt: ''Vi behöver väl fungerande bostadsförmedlingar
            i våra kommuner.
          </note>
          <note>
            Det är dags att inrätta förmedlingar i de kommuner som inte har
            några i dag.'' Då hade tydligen bostadsministern tankar på att
            ålägga kommunerna att inrätta bostadsförmedlingar.
          </note>
          <note>
            Vi i centern har en helt annan uppfattning. Vi anser att kommunerna
            själva skall få avgöra om man vill inrätta en kommunal bostadsförmedling.
            Det är ju politikerna i den egna kommunen som bäst känner till
            vilka behov som finns.
          </note>
          <note>
            Jag kan i detta sammanhang även framhålla att av den tidigare
            nämnda undersökningen som boverket har gjort, framgick att av
            de tio största kommunerna utan kommunal bostadsförmedling hade
            socialdemokraterna ett stort inflytande i åtta.
          </note>
          <note>
            I den proposition som ligger till grund för det här betänkandet
            har bostadsministern föreslagit att registrering av bostadssökande
            skall vara avgiftsfri.
          </note>
          <note>
            Bland socialdemokraterna i bostadsutskottet och troligen även
            i riksdagsgruppen har det förekommit intensiva diskussioner om
            man skulle gå med på centerns förslag, dvs. att ge kommunerna
            ökad frihet att själva avgöra om man vill ta ut en registreringsavgift.
            Men man hade tydligen svårigheter att komma överens inom den socialdemokratiska
            gruppen.
          </note>
          <note>
            Jag tror att jag kan generalisera och påstå att de socialdemokratiska
            riksdagsledamöter som har primärkommunal erfarenhet och/eller
            primärkommunala kontakter har önskat medverka till att ge kommunerna
            ökad frihet.
          </note>
          <note>
            Jag kan i det här sammanhanget hänvisa till två socialdemokratiska
            motioner. Den ena är väckt av några socialdemokrater från Stockholm,
            och den andra är väckt av socialdemokratiska riksdagsledamöter
            med erfarenheter från en medelstor kommun.
          </note>
          <note>
            Hemställan i den socialdemokratiska
          </note>
          <note>
            ''Stockholmsmotionen'' lyder: ''att riksdagen som sin mening
            ger regeringen till känna vad i motionen anförts om att kommunerna
            får rätt att själva bestämma om avgifter vid bostadsförmedlingarna''.
          </note>
          <note>
            I den andra socialdemokratiska motionen lyder hemställan: ''att
            riksdagen som sin mening ger regeringen till känna vad i motionen
            anförts om att kommunerna själva får avgöra hur verksamheten med
            kommunal bostadsförmedling skall finansieras.''
          </note>
          <note>
            Här har jag givit två exempel på att det finns socialdemokrater,
            som har samma uppfattning som vi i centern, nämligen att det är
            kommunerna själva som skall bestämma om avgifter vid bostadsförmedlingarna.
            Det skall inte klåfingriga socialdemokrater här i riksdagen avgöra.
            Därför vill jag ställa frågan till socialdemokraternas företrädare
            här i debatten, Lennart Nilsson: Varför litar inte socialdemokraterna
            i riksdagen på kommunalpolitikerna? Varför är inte socialdemokraterna
            beredda att ge kommunalpolitikerna möjlighet att själva bestämma?
            Tror verkligen socialdemokraternas företrädare här i debatten
            att han bättre kan avgöra frågan än kommunalpolitikerna i den
            egna kommunen? Jag avvaktar med stort intresse
          </note>
          <note>
            Lennart Nilssons svar.
          </note>
          <note>
            Herr talman! Med det anförda vill jag yrka bifall till reservation
            2 till detta betänkande. Jag står självfallet bakom samtliga reservationer
            som centern fogat till betänkandet.
          </note>
          <note type="speaker">
            Anf. 118 JAN STRÖMDAHL (v):
          </note>
          <note>
            Herr talman! I den här frågan -- om avgifter för bostadsförmedlingsverksamhet
            -- inträffade det något ovanliga att vårt stora regeringsparti
            höll på att spricka. I utskottet visade det sig att det bara var
            vänsterpartiet som enhälligt stödde regeringens förslag.
          </note>
          <note>
            Vad hände då? Jo, man började fundera över om man inte kunde
            utreda frågan ett varv till. Det finns då skäl att fråga sig:
            Är det meningsfullt att utreda ytterligare ett varv om kommunerna
            skall få ta ut avgift för en del av sina bostadsförmedlingstjänster
            eller alla bostadsförmedlingstjänster? Jag kan hålla med Bertil
            Danielsson om -- jag tror att det var det han menade -- att det
            inte verkar så meningsfullt att utreda enbart det ett varv till.
          </note>
          <note>
            Eftersom en av vänsterpartiets bostadspolitiska hjärtefrågor
            är att lyfta fram en bra, effektiv och allomfattande bostadsförmedlingsverksamhet,
            ser vi det som ett stort framsteg att det genom den situation
            som uppstod nu har blivit så att majoritetsförslaget innebär att
            hela den kommunala bostadsförmedlingsverksamheten --
          </note>
          <note>
            dess möjligheter och effektivitet, behovet av lagoch regeländringar
            och avgiftsmöjligheter -- skall ses över. Vi ser det som ett möjligt
            steg på vägen mot det som vi vill se som resultat, nämligen att
            alla ledigblivna lägenheter, åtminstone i de kommuner som har
            ett väsentligt bostadsbestånd i hyres- och bostadsrättshus, skall
            förmedlas av en effektiv, offensiv och påhittig kommunal bostadsförmedling.
          </note>
          <note>
            Som det nu är har bostadsförmedlingen -- det håller vi med om
            -- på många håll brister och svårigheter.
          </note>
          <note>
            Men svårigheterna beror till mycket stor del på de arbetsvillkor
            som gäller. Det hänger ihop med att det är bara på den allmännyttiga
            sidan som man så att säga otvistigt får alla lediga lägenheter.
            På den privata sidan finns det en uppsjö av olika överenskommelser,
            som gör det omöjligt för någon att hålla reda på vilka lägenheter
            som skall förmedlas av den kommunala förmedlingen och vilka som
            kan tas om hand på annat sätt.
          </note>
          <note>
            Dessutom finns det ett intresse som har förts fram från SABO-håll
            att SABO-företagen skall få förmedla bostäder själva. Det tycker
            vi också är dumt. Att SABO fick ta hand om ortens alla lägenheter
            och förmedla dem skulle de privata fastighetsägarna naturligtvis
            aldrig gå med på. Och det är en stor vinst för de bostadssökande,
            för bostadskonsumenterna, om detta kan ligga på en hand. De behöver
            då bara gå till ett enda ställe för att söka en bostad.
          </note>
          <note>
            Med denna korta deklaration nöjer jag mig med att yrka bifall
            till utskottets hemställan i betänkandet, även om jag naturligtvis
            står fast även vid reservation 6, som vi har avgivit som en motivreservation
            när det gäller den övergripande frågan.
          </note>
          <note type="speaker">
            Anf. 119 KJELL DAHLSTRÖM (mp):
          </note>
          <note>
            Herr talman! Miljöpartiet de gröna och jag vill yrka bifall till
            reservation 2 -- vi tror att det är mycket lämpligare att kommunerna
            själva får avgöra hur de vill utforma sin bostadsförmedling.
          </note>
          <note>
            Vi är däremot inte beredda att ändra på det faktum att bostadsförmedlingen
            skall ske i kommunal regi.
          </note>
          <note>
            Möjligheterna för kommunerna att själva bestämma om de vill ta
            ut avgifter kan innebära att vi ändå på sikt förändrar bostadsförmedlingens
            roll i samhället. Jag hoppas att det kan innebära att man utan
            lagstiftning kan få bostadsförmedling i många fler kommuner.
          </note>
          <note>
            Jag hoppas också att vi kan få lokala bostadsförmedlingar, som
            alltså är mer förankrade i kommundelar eller stadsdelar nästintill
            och att människor på så sätt söker sig till den stadsdel där man
            arbetar snarare än till en stor bostadsmarknad som omfattar hela
            storstadsområdet, som t.ex.
          </note>
          <note>
            Stockholmsområdet.
          </note>
          <note>
            Min goda vana trogen skulle jag också vilja framföra något nytt
            från talarstolen och inte bara upprepa vad vi säger i betänkandet.
            Jag kan tänka mig att man i ett längre perspektiv kan ta in auktoriserade
            fastighetsmäklare i något slags associativt förhållande till bostadsförmedlingar,
            för att på det sättet kunna ge människorna som söker bostad en
            total bild av hur bostadsmarknaden ser ut. Det är inte säkert
            att människor alltid söker en hyresbostad. Det kan ibland vara
            intressant att köpa en bostad. Det kanske inte alltid är så att
            man vet om att man har möjligheten att köpa en bostad som alternativ
            till att hyra en. Därför skulle jag se det som intressant.
          </note>
          <note>
            Om man går till en bilförsäljning för att köpa en bil brukar
            det finnas flera bås där det sitter olika bilförsäljare. Man skulle
            kunna tänka sig att våra auktoriserade fastighetsmäklare fanns
            i något slags kombination med den primära bostadsförmedlingen.
            Om människor på så vis fick möjlighet att välja sitt boende på
            hela bostadsmarknaden tror jag att vi skulle få en mycket mer
            spännande marknad.
          </note>
          <note>
            Jag yrkar alltså bifall till reservation 2.
          </note>
          <note type="speaker">
            Anf. 120 LENNART NILSSON (s):
          </note>
          <note>
            Herr talman! Först vill jag konstatera att det för oss socialdemokrater
            är viktigt att vi har en bra bostadsförmedlingsverksamhet. Jag
            håller med Jan
          </note>
          <note>
            Strömdahl om att hade det bara handlat om att man skulle ta ut
            avgifter kunde man naturligtvis ha bestämt det på en gång. Men
            jag tror att det är viktigt att man i en allsidig utredning får
            just de frågor som Jan Strömdahl tog upp belysta -- jag delar
            hans uppfattning att det är viktigt att vi får en bra bostadsförmedling.
          </note>
          <note>
            Det är också ett viktigt inslag i den sociala bostadspolitik
            som vi står för att det finns en bra verksamhet på det här området.
            Ibland kan man få intrycket att bara man får till stånd något
            slags fri konkurrens så att man kan ta ut pengar, så löser sig
            alla problem. Det tror inte vi socialdemokrater på.
          </note>
          <note>
            Birger Andersson frågade mig om jag inte litade på kommunalpolitikerna.
            Det gör jag förvisso. Jag tror att de klarar den här verksamheten
            mycket bra, om de får möjligheter i form av den lagstiftning som
            vi här i riksdagen har bestämt: att man har en bostadsförsörjningslag
            och att man genom anvisningsrätten har möjligheter att anvisa
            bostäder.
          </note>
          <note>
            Däremot litar jag inte på Birger Anderssons tilltänkta regeringsbröder
            folkpartiet och moderaterna -- i det här sammanhanget kanske främst
            moderaterna, som ju vill avskaffa i stort sett alla de instrument
            som kommunerna har till sitt förfogande för att kunna bedriva
            en bra bostadspolitik. På tal om vem som är klåfingrig vill jag
            säga att jag tycker att det är viktigt att kommunerna har ett
            redskap till sitt förfogande, och det kan de då använda på ett
            riktigt och bra sätt för de boende.
          </note>
          <note>
            Ibland blir det litet löjligt när det talas om att man inte bestämmer
            utifrån vad de boende vill. Om vi sysslar med kommunalpolitik
            eller politik här i riksdagen, måste det vara vår uppgift att
            utifrån olika värderingar företräda människornas vilja.
          </note>
          <note>
            Men det är som om varken moderaterna eller folkpartiet litade
            på att deras egna kommunalpolitiker försöker uppfylla de önskemål
            som finns ute bland människorna. Det hjälper inte om man får något
            slags fri konkurrens med privata bostadsförmedlingar. Man uppfyller
            naturligtvis inte människornas önskemål om man inte har en politik
            i kommunen där man försöker tillfredsställa de önskemål som finns,
            en politik som väljarna har rätt att ta ställning till i samband
            med valet.
          </note>
          <note>
            Det är viktigt att vi får en allsidig belysning utifrån olika
            infallsvinklar för att kunna se till att vi får en bra bostadsförmedling.
            Det är möjligt att man efter en sådan utredning kommer fram till
            att det skall vara avgifter även för nyregistrering av bostadssökande.
            Men om man skall kunna bedriva en social bostadspolitik får man
            passa sig så att det inte blir en fri konkurrens som innebär att
            de som inte har råd kommer i kläm och får det ännu svårare än
            de har i dag att få en bostad, inte minst i storstadsregionerna.
          </note>
          <note>
            Jag yrkar bifall till bostadsutskottets hemställan och avslag
            på reservationerna.
          </note>
          <note type="speaker">
            Anf. 121 BIRGER ANDERSSON (c):
          </note>
          <note>
            Herr talman! Det är tydligt att jag tror mer på den kommunala
            självstyrelsen än vad Lennart Nilsson gör. Jag kan påminna Lennart
            Nilsson om att det t.o.m. i regeringsformens inledande paragraf
            talas om kommunal självstyrelse. Även i den nuvarande kommunallagen
            står att kommunen själv får vårda sina angelägenheter.
          </note>
          <note>
            Samtidigt kan jag hålla med Lennart Nilsson om att det finns
            verksamheter där den kommunala självstyrelsen inte helt kan få
            genomslag. Jag tänker exempelvis på den tvingande lagstiftning
            som vi har på skolans och socialtjänstens områden.
          </note>
          <note>
            Där är det många gånger nödvändigt med regler och lagar som vi
            har fattat beslut om här i riksdagen. Men det vi här diskuterar,
            Lennart
          </note>
          <note>
            Nilsson, gäller ett område där riksdagen i mitt tycke har begränsat
            kommunernas handlingsmöjligheter på ett obefogat sätt.
          </note>
          <note>
            Jag för min del litar helt och fullt på kommunalpolitikerna.
            Jag fick det intrycket att
          </note>
          <note>
            Lennart Nilsson inte trodde att kommunalpolitikerna skulle ta
            ett socialt ansvar för bostadspolitiken. Det tror faktiskt jag.
          </note>
          <note>
            Kommunalpolitikerna sitter mycket närmre dessa frågor än vad
            Lennart Nilsson och jag gör. Jag anser därför att det skall avgöras
            på den primärkommunala nivån om man vill ta ut avgift för registrering
            av bostadssökande. Har verkligen
          </note>
          <note>
            Lennart Nilsson så dåliga erfarenheter av de socialdemokratiska
            kommunalpolitikerna? Jag tror inte det. Jag har träffat många
            kommunalpolitiker som jag litar på helt och fullt.
          </note>
          <note>
            Vi skall ju fatta beslut om en ny kommunallag den
          </note>
          <note>
            10 juni. Beslutet kommer att innebära att mer och mer förs över
            till kommunerna. Likaså får kommunernas fullmäktige möjlighet
            att delegera uppgifter till olika styrelser och nämnder. Jag anser
            att det är naturligt att en sådan här sak ligger på primärkommunal
            nivå.
          </note>
          <note>
            Jag trodde att även socialdemokraterna här i riksdagen hade börjat
            inse det lämpliga i att gå från traditionell centralstyrning till
            decentraliserad styrning, från detaljstyrning till styrning med
            hjälp av ramar. Jag har tydligen misstagit mig, när det gäller
            en del socialdemokrater i alla fall.
          </note>
          <note>
            Jag skulle vilja ställa en fråga till Lennart Nilsson.
          </note>
          <note>
            Kan Lennart Nilsson förklara varför kommunerna har rätt att ta
            ut en avgift när man ställer sig i tomtkön, men inte när man ställer
            sig i bostadskön?
          </note>
          <note type="speaker">
            Anf. 122 BERTIL DANIELSSON (m):
          </note>
          <note>
            Herr talman! Lennart Nilssons anförande är ganska typiskt. Jag
            vill fästa uppmärksamheten på ett förhållande som man stöter på
            ganska ofta när socialdemokrater skall försvara den bestående
            politiken, dvs. den socialdemokratiska politiken.
          </note>
          <note>
            Det finns en påtaglig dualism i argumentationen. Å
          </note>
          <note>
            ena sidan säger socialdemokraterna att det är klart att vi måste
            ta till vara människornas behov och önskemål. Det vill vi alla.
            Men de stannar inte där, utan de säger också: Man för att vara
            på den säkra sidan är det lika bra att vi politiker skapar lagar
            och regler, tvingande bestämmelser, så att människorna inte hoppar
            över skaklarna. Det där går inte ihop.
          </note>
          <note>
            Man kan inte å ena sidan säga att människornas önskemål skall
            tillgodoses och att de skall ha ett eget fritt val och å andra
            sidan försvara den lagstiftning som tvingar människorna att bete
            sig på ett visst sätt. Det går inte ihop. Det är beklagligt att
            insikten om detta ännu inte har nått Lennart
          </note>
          <note>
            Nilsson. Jag har trots allt gott hopp. Ett litet steg har redan
            tagits. Det har vi konstaterat tidigare i dag.
          </note>
          <note type="speaker">
            Anf. 123 SIW PERSSON (fp):
          </note>
          <note>
            Herr talman! Lennart Nilsson sade ungefär så här:
          </note>
          <note>
            Jag får känslan av att ni borgerliga vill ha fri konkurrens bara
            för att kunna ta ut så mycket pengar som möjligt. Men i den fria
            konkurrens som vi menar att olika bostadsförmedlingar skall arbeta
            i skall de kunna ta ut en avgift först när tjänsten har gett resultat.
            De kan inte ha rätt att ta ut avgift för en förmedling som inte
            ger något resultat. Det står faktiskt i betänkandet också.
          </note>
          <note>
            Lennart Nilsson säger att han tycker att det verkar litet löjligt,
            när det talas om att man inte vill bestämma utifrån de boendes
            vilja. Det är klart att alla vill bestämma utifrån de boendes
            vilja, men utifrån de boendes behov, utan någon politisk överprövning.
            Han säger också att vi inte litar på våra kommunpolitiker. Men
            det är ju det vi gör! Vi säger i våra förslag att vi menar att
            kommunerna själva skall bestämma, att man skall hålla fingrarna
            borta på riksnivå, därför att det är kommunpolitikerna som vet
            bäst, utifrån de unika förhållandena i den enskilda kommunen.
          </note>
          <note>
            Utskottet tillstyrker nu att man skall få ta ut avgifter för
            viss form av förmedling.
          </note>
          <note>
            Socialdemokraterna har sagt nej och åter nej.
          </note>
          <note>
            Sedan har de sagt ja delvis, som i detta betänkande.
          </note>
          <note>
            Jag är ganska övertygad om att de framöver kommer att säga ja
            helt och hållet, om de får fortsätta att sitta vid makten.
          </note>
          <note type="speaker">
            Anf. 124 LENNART NILSSON (s):
          </note>
          <note>
            Herr talman! Jag förstår inte vad det kan vara för vits med att
            sjunga avgiftens lov här i kammaren.
          </note>
          <note>
            För mig är det viktigt att undvika avgifter, om det går. Motivet
            för att utreda detta är att servicen för invånarna i kommunerna
            skall bli bättre. Jag tror inte att avgifter i sig är något medel
            för att klara av problem som finns. Tvärtom skulle jag inte vilja
            ha några avgifter alls.
          </note>
          <note>
            Jag tror att det finns en fara i det här avgiftsresonemanget.
            Jag menar att bostaden skall vara en social rättighet och inte
            en handelsvara. Om man bygger vidare på detta kan man fråga sig
            om man skall ta ut avgifter för att registrera sökande till barnomsorg
            osv. Det finns vissa grundläggande saker som kommunerna bör sköta,
            som en god service till sina invånare.
          </note>
          <note>
            När vi har resonerat om avgiftsfrågan har vi sagt att det skall
            handla om en självkostnadsprincip. Vi tycker att det är angeläget
            att detta är en kommunal verksamhet. Vilka behov skulle tillgodoses
            om man fick privata bostadsförmedlingar runt om i vårt land? Nu
            finns det regler och stadgar för den servicefunktion som bostadsförmedlingen
            skall vara. Detta styrs av kommuninvånarna genom deras politiker.
            Det gäller att sätta upp regler för hur detta skall gå till. Men
            om man inte skall ha någon prövning utifrån sociala skäl eller
            andra skäl, då blir det helt klart plånboken och myglet som avgör
            huruvida man får en lägenhet och verksamheten med svarta affärer
            kommer att breda ut sig ännu mer än i dag. Vi skall ha en bra
            kommunal bostadsförmedling, med en servicenivå som tillfredsställer
            både kommuninvånarnas behov och deras önskemål. Denna fråga är
            viktig att se över i samband med översynen.
          </note>
          <note type="speaker">
            Anf. 125 BIRGER ANDERSSON (c):
          </note>
          <note>
            Herr talman! Jag vill börja med att säga att det inte var mycket
            till svar som Lennart Nilsson lyckades åstadkomma.
          </note>
          <note>
            Jag har inte stått här och sjungit avgiftens lov, utan vad jag
            har gjort är att diskutera med Lennart
          </note>
          <note>
            Nilsson på vilken nivå dessa beslut skall fattas. Är det verkligen
            så att vi här i riksdagen skall bestämma huruvida kommunerna skall
            ta ut en hundralapp i registreringsavgift från de bostadssökande?
            Skall sådana beslut ligga här på central nivå? Det är det frågan
            gäller, Lennart
          </note>
          <note>
            Nilsson.
          </note>
          <note>
            Jag har den bestämda uppfattningen att frågor av detta slag skall
            skötas av våra kommunalpolitiker.
          </note>
          <note>
            Jag tror och jag vet att de är lika ansvarsfulla som vi när det
            gäller att trygga de bostadssökandes möjligheter att få bostäder
            i kommunerna.
          </note>
          <note>
            Lennart Nilsson borde litet noggrannare läsa de två socialdemokratiska
            motioner som jag hänvisade till i mitt inledningsanförande. Dessa
            motionärer var helt överens med oss i centern. Det var här fråga
            om flera motionärer, och en av dem har mycket nära anknytning
            till ett f.d. finansborgarråd i
          </note>
          <note>
            Stockholm. Bakom den andra motionen stod socialdemokrater som
            tidigare har varit kommunalråd och som nu har en nära anknytning
            till kommunalråd. Jag vågar alltså påstå, Lennart
          </note>
          <note>
            Nilsson, att de som har väckt dessa motioner verkligen har goda
            kunskaper om hur det fungerar ute i kommunerna. Det tråkiga är
            att behöva konstatera att Lennart Nilsson inte på något sätt vill
            överlåta ansvaret till kommunerna.
          </note>
          <note>
            Jag frågade också om Lennart Nilsson kunde förklara varför kommunerna
            har rätt att ta ut en avgift när man ställer sig i tomtkön men
            ej har rätt att ta ut någon registreringsavgift när man ställer
            sig i bostadskön. Jag fick inget svar på den frågan.
          </note>
          <note type="speaker">
            Anf. 126 SIW PERSSON (fp):
          </note>
          <note>
            Herr talman! Lennart Nilsson säger att socialdemokraterna hävdar
            att bostaden är en social rättighet, och det tycker vi säkert
            alla är riktigt. Men, Lennart Nilsson, är det inte en social rättighet
            att kunna kräva effektiva bostadsförmedlingar? Det är väl om något
            en social rättighet. Är det inte en social rättighet att kunna
            kräva att en bostadskö inte innehåller en massa luft utan att
            den består av reella bostadssökande?
          </note>
          <note>
            Sedan har Lennart Nilsson mage att säga att konkurrens ger utrymme
            för mygel och att pengarna då får styra. Det är ju bristen på
            konkurrens som ger utrymme för mygel och som ger företräde för
            de människor som har pengar.
          </note>
          <note>
            Detta är vad som blir följden av det system som socialdemokraterna
            ordnar.
          </note>
          <note type="speaker">
            Anf. 127 BERTIL DANIELSSON (m):
          </note>
          <note>
            Herr talman! Lennart Nilsson säger att han helst inte vill ha
            några avgifter alls. Han menar att skattebetalarna, alltså de
            som inte har nytta av en nyttighet, skall betala hellre än att
            de som har nytta av verksamheten får betala. Det är ju en upplysning
            som kan vara nog så god som någon annan.
          </note>
          <note>
            Lennart Nilsson är tydligen inte riktigt påläst när det gäller
            avgift eller inte avgift. Det finns nämligen två avgörande skäl
            till att man skall ta ut avgift för verksamheten.
          </note>
          <note>
            För det första skulle en registreringsavgift på ett rättvisande
            sätt tala om hur lång kön i verkligheten är. Det är ju allmänt
            känt att man kan konstatera att si och så många är anmälda men
            att det i verkligheten inte är så många som står i kön. Hade vi
            avgifter, skulle vi få en mer rättvisande bild.
          </note>
          <note>
            För det andra skall avgifter bestrida de kostnader man faktiskt
            har för en verksamhet. Det är väl en ganska god princip att de
            som har nytta av en verksamhet också skall bestrida i varje fall
            delar av kostnaden.
          </note>
          <note>
            Jag konstaterar att Lennart Nilsson inte gav någon som helst
            antydan till svar på varför han å ena sidan hävdar att människornas
            valfrihet och egna önskemål skall vara vägledande när han å andra
            sidan försvarar tvingande lagstiftning. Jag beklagar att jag inte
            fick något som helst svar på den frågan.
          </note>
          <note>
            I och för sig kan jag förstå att Lennart Nilsson undviker att
            svara på frågan, eftersom det han säger liksom inte går ihop.
            Men gör ett försök att svara!
          </note>
          <note type="speaker">
            Anf. 128 LENNART NILSSON (s):
          </note>
          <note>
            Herr talman! Jag skall i mitt sista inlägg bara säga att jag
            tycker att Birger Andersson är en dålig lyssnare. Vad jag sade
            i mitt anförande och vad som står i utskottsbetänkandet är att
            man med anledning av motioner från bl.a. partikamrater till mig
            skall se över hur den här verksamheten fungerar och få den allsidigt
            belyst. Om Birger
          </note>
          <note>
            Andersson hade lyssnat på mitt anförande från talarstolen hade
            han hört att jag sade att det är möjligt att det kommer att införas
            avgifter. Det är naturligtvis inte så att vi här i riksdagen skall
            bestämma de avgifterna, utan det gör man ute i kommunerna utifrån
            självkostnadsprincipen.
          </note>
          <note>
            Om inte jag är helt felunderrättad är det inte fråga om att man
            betalar avgifter när man ställer sig i tomtkö, utan det rör sig
            om en deponeringsavgift som man betalar.
          </note>
          <note>
            Det är rätt betecknande att man i folkpartiet och moderata samlingspartiet
            menar att om de bostadssökande får betala en avgift, får man på
            så sätt fram något slags bild av den riktiga kön. Jag är övertygad
            om att det i datateknikens tidevarv inte är något problem att
            ta reda på exempelvis vilka ungdomar som inte har någon bostad
            och vilka som har bostad och kanske bara vill byta. Jag tycker
            inte att man med avgiftens hjälp skall se till att så att människor
            inte kan önska sig en annan lägenhet genom byte. Det verkar precis
            som om det i detta sammanhang inte skall bli fråga om någon valfrihet
            eller att människorna får bestämma. Tanken med avgiften är tydligen
            enligt både folkpartiet och moderaterna att kön skall bli kortare
            och att folk inte skall få lov att stå i kön bara av den anledningen
            att kön är för lång. Men i datateknikens tidevarv kan man enkelt
            plocka fram uppgifter på vilka som är utan bostad och vilka som
            bara vill byta.
          </note>
          <note type="speaker">
            Anf. 129 KJELL DAHLSTRÖM (mp):
          </note>
          <note>
            Herr talman! En poäng med att ge kommunerna rätten att bestämma
            om de vill ha avgift eller inte är, Lennart Nilsson, att vi inte
            behöver diskutera den saken här i riksdagen. Den frågan kan i
            stället lösas i enlighet med de lokala förutsättningarna i olika
            kommuner. Jag tycker därför att det är klokt att bifalla reservation
            2, så kan vi så småningom avföra denna fråga från riksdagens dagordning.
          </note>
          <note>
            Jag bad om ordet när jag hörde folkpartisten Siw
          </note>
          <note>
            Persson och moderaten Bertil Danielsson sjunga konkurrensens
            stora lov. Jag tror att det finns naturliga monopol. Vi har tidigare
            i dag här i riksdagen talat om järnvägar. Jag tror att även bostadsförmedlingen
            på sätt och vis är ett naturligt monopol, dvs. det finns inte
            alltid förutsättningar för konkurrens i samband med att man skall
            skaffa bostad, utan det är naturligt att gå till en bostadsförmedling
            i den kommun eller den kommundel -- som jag talade om i mitt anförande
            --
          </note>
          <note>
            som kan vara lämplig. Därför tror jag inte alltid på konkurrensen
            i det här sammanhanget.
          </note>
          <note type="speaker">
            Anf. 130 JAN STRÖMDAHL (v):
          </note>
          <note>
            Herr talman! Jag hade först inte tänkt lägga mig i den här debatten,
            men jag gör det ändå, eftersom det i diskussionen har återkommit
            så många påståenden som enligt min uppfattning är felaktigheter
            och konstigheter.
          </note>
          <note>
            Framför allt Bertil Danielsson snackar nu om kommunernas frihet
            att bestämma vilken avgift man skall ta ut och att vi från riksdagen
            därför inte skall lägga oss i detta. Men det som nu gäller via
            lagstiftningen är ju en rättighet för kommuninvånarna, en rättighet
            för de boende och för dem som söker bostad att få hjälp att hitta
            en bostad utan att behöva betala avgift. Det är det som nu gäller
            i lagstiftningen, och det är en viktig rättighet för den enskilde
            individen. Det är den rättigheten man försvarar när man tvekar
            inför att ge kommunerna, dvs. de kommunala förvaltningarna, möjlighet
            att ta ut avgift för den här servicen, som hittills enligt lagen
            har varit gratis.
          </note>
          <note>
            Dessutom vill jag peka på det som upprepas då och då, bl.a. från
            Siw Persson, om att köerna innehåller en massa luft. Fakta är
            att i de kommunala bostadsförmedlingsköerna står 580 000 personer,
            och enligt boverket är 240 000 av dem att betraktas som bostadslösa.
            Resten har ett behov av en förändrad bostadssituation, dvs. en
            större eller mindre bostad. Och detta är inte luft i sammanhanget.
            Detta är också ett behov som behöver täckas via bostadsförmedlingens
            service för att denna bostadssituation skall kunna förändras.
          </note>
          <note type="speaker">
            Anf. 131 BERTIL DANIELSSON (m):
          </note>
          <note>
            Herr talman! Jag vill kortfattat ta upp tre saker.
          </note>
          <note>
            För det första: Lennart Nilsson underkänner behovet av att ha
            en rättvisande längd på bostadskön. Det förvånar mig.
          </note>
          <note>
            För det andra: Det förvånar mig också att Lennart
          </note>
          <note>
            Nilsson över huvud taget accepterar avgifter -- han stöder ju
            majoritetsskrivningen härvidlag -- när han går till storms mot
            att ta ut avgifter. Det finns en dualism även i det resonemanget.
          </note>
          <note>
            För det tredje: Jag har inte fått svar på min fråga hur det går
            att förena valfrihet med tvång. Man skulle kunna formulera en
            tes som Lennart Nilsson uppenbarligen ställer upp på: Valfrihet
            uppnår man allra bäst i hägnet av en tvingande lag.
          </note>
          <note type="speaker">
            Anf. 132 SIW PERSSON (fp):
          </note>
          <note>
            Herr talman! Lennart Nilsson säger att vi i dag sjunger avgiftens
            lov och att vi tror att det blir rätt kö i och med att man tar
            ut en avgift. Men kan
          </note>
          <note>
            Lennart Nilsson bevisa att man utan pengar får rätt kö? Man kommer
            ju att påbörja denna utredning bara därför att man från kommunalt
            håll redovisar att man inte är nöjd med hur köerna ser ut och
            att man är medveten om att det finns luft i köerna.
          </note>
          <note>
            Lennart Nilsson sade att man skulle kunna klara av köerna utan
            att ta ut någon avgift och i stället införa registrering. Då skulle
            jag vilja fråga: Blir det någon ny form av samkörning, typ FAS
            90? Hur skall detta system skötas, och hur ofta skall det förändras,
            eftersom folk trots allt är rörliga? Tala om byråkrati, Lennart
            Nilsson!
          </note>
          <note>
            Beträffande Kjell Dahlströms inlägg om naturliga monopol och
            att bostadsförmedlingarna var ett naturligt monopol, kan jag bara
            konstatera att miljöpartiet vid åtskilliga tillfällen har visat
            sig ha klart socialistiska drag i sin politik. Och detta är ytterligare
            ett bevis på det.
          </note>
          <note>
            Sedan vill jag vända mig till Jan Strömdahl, som ingrep i debatten
            för att det förekom så mycket felaktigheter och konstigheter,
            bl.a. i vårt påstående om att det är luft i bostadsköerna. Jan
          </note>
          <note>
            Strömdahl hävdar att boverket har rätt och att vänsterpartiet
            har rätt. Och Jan Strömdahl hävdar att dessa siffror är riktiga.
            Vi är verkligen vana vid att vänsterpartiet och Jan Strömdahl
            alltid har hela sanningen och ingenting annat än sanningen.
          </note>
          <note type="speaker">
            Anf. 133 KJELL DAHLSTRÖM (mp)
          </note>
          <note>
            replik:
          </note>
          <note>
            Herr talman! Siw Persson menade att mitt tal om naturliga monopol
            skulle ha en socialistisk grundton. Det får hon väl tycka. Jag
            tycker inte det.
          </note>
          <note>
            Jag kan ta ett mycket tydligt exempel som gäller tåg. Ett tåg
            som går kl. 8 har en bättre restaurangvagn än det som går kl.
            7. Men eftersom jag måste åka kl. 7 kan jag inte välja det tåg
            som går kl. 8 och som har den fina restaurangvagnen.
          </note>
          <note>
            Det är alltså ett utslag av naturligt monopol att jag måste åka
            med ett tåg som går kl. 7, eftersom det inte kan gå två tåg samtidigt
            ovanpå varandra.
          </note>
          <note>
            Ungefär på samma sätt kan det vara i fråga om bostadsförmedling.
            Jag tycker inte att det har mycket med socialism att göra.
          </note>
          <note type="speaker">
            Anf. 134 BIRGER ANDERSSON (c):
          </note>
          <note>
            Herr talman! Jag vill börja med att ta upp tomtköerna och avgiftsmöjligheten.
            Jag har en sammanställning från Kommunalförbundet för
          </note>
          <note>
            Stor-stockholms bostadsförmedling. Där står det bl.a. att det
            kan tyckas märkligt att avgiftsuttag för tomt- och småhusregister
            inte anses olagligt.
          </note>
          <note>
            Däremot anser Lennart Nilsson, enligt de regler som gäller i
            dag, att det är olagligt att ta ut avgifter för registrering av
            bostadssökande. Så visst kan man ta ut avgifter i dag när det
            gäller att ställa sig i tomtkön, Lennart Nilsson.
          </note>
          <note>
            Jag tycker att Lennart Nilsson litet grand har börjat närma sig
            vår uppfattning i reservation 2, att det här skall bestämmas på
            primärkommunal nivå. Jag skulle därför vara mycket tacksam om
            Lennart
          </note>
          <note>
            Nilsson gick upp i talarstolen och yrkade bifall till reservation
            2. Då skulle vi slippa denna diskussion under de följande åren.
            Då har vi löst denna fråga.
          </note>
          <note>
            Sedan vill jag komplettera Jan Strömdahls uttalande. Han påstod
            att det är de kommunala förvaltningarna som bestämmer avgifterna.
            Men jag påstår med bestämdhet att det är fel. Det är de kommunala
            förtroendevalda som har det slutgiltiga avgörandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 31 maj.)
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1990/91:194 Förverkande av rätt att ta arv, m.m.
          </note>
          <note>
            Skrivelse
          </note>
          <note>
            1990/91:165 Redogörelse för verksamheten inom
          </note>
          <note>
            Europarådets ministerkommitté under år 1990
          </note>
          <note>
            Skatteutskottets betänkanden
          </note>
          <note>
            1990/91:SkU24 Miljöavgifter, m.m.
          </note>
          <note>
            1990/91:SkU25 Miljöklasser för nya fordon
          </note>
          <note>
            Utrikesutskottets betänkande
          </note>
          <note>
            1990/91:UU19 Internationella miljöfrågor
          </note>
          <note>
            Trafikutskottets betänkande
          </note>
          <note>
            1990/91:TU30 Trafik och miljö
          </note>
          <note>
            Jordbruksutskottets betänkande
          </note>
          <note>
            1990/91:JoU30 Miljöpolitiken
          </note>
          <note>
            Bostadsutskottets betänkande
          </note>
          <note>
            1990/91:BoU18 Naturresurslagen --
          </note>
          <note>
            miljökonsekvensbeskrivningar m.m.
          </note>
          <note>
            14 § Kammaren åtskildes kl. 21.06.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 6 §
            anf. 16 (delvis),
          </note>
          <note>
            av talmannen därefter t.o.m. voteringen efter anf. 48,
          </note>
          <note>
            av tredje vice talmannen därefter t.o.m. 8 § anf. 65
          </note>
          <note>
            (delvis),
          </note>
          <note>
            av andre vice talmannen därefter t.o.m.
          </note>
          <note>
            ajourneringen kl. 17.50,
          </note>
          <note>
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
