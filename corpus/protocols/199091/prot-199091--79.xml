<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--79</head>
          <docDate when="1991-03-15">1991-03-15</docDate>
        </div>
      </front>
      <body>
        <div>
          <note>
            1 § Utökning av antalet suppleanter i justitieutskottet och utrikesutskottet
          </note>
          <note>
            Från valberedningen förelåg förslag om att antalet suppleanter
            i justitieutskottet skulle utökas från 21
          </note>
          <note>
            till 22.
          </note>
          <note>
            Vidare hade valberedningen föreslagit att antalet suppleanter
            i utrikesutskottet skulle utökas från 23
          </note>
          <note>
            till 24.
          </note>
          <note>
            Kammaren biföll dessa framställningar.
          </note>
          <note>
            2 § Meddelande om val
          </note>
          <note type="speaker">
            Anf. 1 ANDRE VICE TALMANNEN:
          </note>
          <note>
            Jag får meddela att val av dels en ytterligare suppleant i justitieutskottet,
            dels en ytterligare suppleant i utrikesutskottet kommer att ske
            vid kammarens sammanträde måndagen den 18 mars.
          </note>
          <note>
            3 § Svar på interpellation 1990/91:143 om den planerade Öresundsbron
          </note>
          <note>
            Anf. 2 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Ulla Tillander har ställt följande frågor till mig.
          </note>
          <note>
            1. Kan statsrådet redogöra för innebörden av den överenskommelse
            som regeringarna i Sverige och
          </note>
          <note>
            Danmark slutit om en fast förbindelse över
          </note>
          <note>
            Öresund?
          </note>
          <note>
            2. Vilka åtgärder avser regeringen att vidta för att lösa de
            miljömässiga problemen med en fast förbindelse över Öresund?
          </note>
          <note>
            3. Är statsrådet beredd att redovisa en realistisk kostnadskalkyl
            som klargör hur mycket skattebetalarna kommer att få stå för vid
            ett eventuellt brobrygge?
          </note>
          <note>
            4. Hur kommer den skattemässiga belastningen att drabba Malmö
            stad?
          </note>
          <note>
            Ulla Tillander tycks i sin interpellation utgå från de pressmeddelande
            som sändes ut efter mötet med min danske kollega den 4 februari.
            Där sades bl.a.
          </note>
          <note>
            att en fast förbindelse över Öresund skall utföras som en kombinerad
            väg- och järnvägsförbindelse mellan Köpenhamn och Malmö. Byggandet
            och driften av förbindelsen skall handhas av ett gemensamt dansk-svenskt
            konsortium, vilket bildas av ett helägt statligt danskt och ett
            helägt statligt svenskt moderbolag. Vidare sades att avgifterna
            från trafiken i sin helhet skall finansiera förbindelsen.
          </note>
          <note>
            De kalkyler som ligger till grund för regeringens överväganden
            om att ingå avtal med den danska regeringen om en fast förbindelse
            över Öresund visar att det går att finansiera förbindelsen med
            avgifter från trafikanterna. Anläggningskostnaden har framräknats
            av svenska och danska experter.
          </note>
          <note>
            Närmare kostnadskalkyler kommer att presenteras i samband med
            att en regeringsöverenskommelse lämnas till riksdagen. Någon skattemässig
            belastning för Malmö stad är inte aktuell avseende förbindelsen.
          </note>
          <note>
            Vad gäller de miljömässiga aspekterna på
          </note>
          <note>
            Öresundsförbindelsen vill jag framhålla att ett stort underlag
            tagits fram sedan början av 80-talet. Det visar att miljöfrågorna
            i samband med en fast
          </note>
          <note>
            Öresundsförbindelse går att bemästra. De prövningar som återstårskall
            i Sverige ske enligt gällande lagstiftning, vilket innebär att
            huvudmannen söker vederbörliga tillstånd.
          </note>
          <note type="speaker">
            Anf. 3 ULLA TILLANDER (c):
          </note>
          <note>
            Herr talman! Jag vill tacka kommunikationsministern för svaret
            på min interpellation. Svaret är inte särskilt uttömmande, och
            det är ju inte heller särskilt orginellt.
          </note>
          <note>
            Statsrådet avslutar med att hänvisa till att prövningar återstår
            att göra, och det har under 70-
          </note>
          <note>
            och 80-talen varit regel att man har hänvisat till utredningar
            och förnyade prövningar. Låt mig ta bara några exempel ur högen.
          </note>
          <note>
            1983 var frågan uppe, och jag fick då följande besked: Innan
            översynen och beslutsunderlaget föreligger och det avsedda sammanträffandet
            med den danska regeringen ägt rum är jag inte beredd att uttala
            mig om tidsplaner, finansieringssätt och andra detaljer i frågan.
            Man skulle vänta på en översyn, sade dåvarande statsrådet.
          </note>
          <note>
            1987, då vi hade frågan upp igen -- jag hoppar över några år
            -- uttalades i regeringsförklaringen att arbetet på att lösa frågan
            om fasta förbindelser över
          </note>
          <note>
            Öresund fortsatte, men man var då inte beredd att lämna något
            definitivt svar.
          </note>
          <note>
            1989 var man ytterligare något försiktigare och sade att man
            inte hade något förord för något visst förbindelsealternativ.
            Det fanns tre alternativ: bro, tunnel eller färjor.
          </note>
          <note>
            Nu, 1991, talas det om vad man sade i ett pressmeddelande den
            4 februari. Egentligen hade väl Georg Andersson tänkt sig att
            avtalet i dag skulle ha varit klart med Danmark, men frågan har
            ju kommit i ett annat läge genom danska betänkligheter, både beträffande
            ekonomi och beträffande miljö.
          </note>
          <note>
            Det sägs också i svaret att närmare kalkyler kommer att presenteras
            i samband med att en regeringsöverenskommelse lämnas till riksdagen.
          </note>
          <note>
            När det gäller de miljömässiga aspekterna på
          </note>
          <note>
            Öresundsförbindelsen framhålls att ett stort underlag tagits
            fram sedan början av 80-talet.
          </note>
          <note>
            Naturligtvis visar underlaget att miljöfrågorna i samband med
            en fast Öresundsförbindelse går att bemästra. Inte heller i dessa
            avseenden är svaret särskilt orginellt.
          </note>
          <note>
            Det har varit regel att kommunikationsministrarna genom åren
            har hänvisat till utredningar, när dessa är klara till remissbehandlingen
            av utredningar, och därefter till summeringar av utredningsrapporter.
          </note>
          <note>
            Någon enstaka gång har kedjan brutits, och en sittande regering
            har samlat sig till ett beslut.
          </note>
          <note>
            Ett av de viktigaste argumenten för alternativet bro har varit
            att bron skulle självfinansieras och att staten och kommunerna
            inte skulle belastas för byggandet eller driften. Tidigare skulle
            också ett privat konsortium svara för broprojektet. Det har hävdats
            åtminstone i varje debatt här i kammaren under 70- och 80-talen
            att det skulle vara på det sättet. Nu meddelas att bro skall byggas
            och ägas av ett tvåstatligt, dansk-svenskt bolag. Hela Sverige
            och hela Danmark skall alltså finansiera byggandet och subventionera
            driften.
          </note>
          <note>
            Också när det gäller kostnader och finansiering av ett brobygge
            är de uppgifter som ges från broförespråkarnas sida helt vilseledande.
            I det underlagsmaterial som finns i bl.a. statliga utredningar
            ingår nämligen följande förutsättningar:
          </note>
          <note>
            Brobygget skall belastas bara med kostnaderna för själva brobygget
            från kust till kust. Att hela brobygget förutsätter flera dyrbara
            tunnelbyggen framgår inte av kalkylerna. I kalkylerna förutsätts
            vidare att projektet undantas från moms. Eftersom bron byggs över
            internationellt vatten är tanken den att den skall vara skattefri
            på samma sätt som spriten på internationella färjor och flygplatser.
          </note>
          <note>
            Nytt är dessutom, som jag sade tidigare, att bron inte skall
            vara privatägd utan ägas av de båda staterna gemensamt. Avgifterna
            skall vara lika höga som färjebiljetten. En nyutkommen rapport
            från konsultfirman Pransek visar dock att en så hög avgift kommer
            att leda till en alltför låg beläggning på bron och till alltför
            låga inkomster. Av lönsamhetsskäl krävs en lägre avgift och en
            betydligt större biltrafik än man tidigare räknat med. Det skulle
            också öka belastningen på den känsliga miljön i västra Skåne.
          </note>
          <note>
            Jag skulle avslutningsvis vilja ställa några frågor till kommunikationsministern
            utöver dem jag redan har ställt -- och som jag inte precis kan
            säga att jag har fått uttömmande svar på.
          </note>
          <note>
            Varför skall man bygga en bro, när de som transporterar de stora
            godsvolymerna till kontinenten inte är intresserade, utan föredrar
            direktfärjor till kontinenten?
          </note>
          <note>
            Varför skall bron plötsligt byggas och drivas i statlig regi,
            dvs. med skattebetalarna som risktagare, när det i flera år påståtts
            att privata finansiärer stod i kö för att klara brofrågan?
          </note>
          <note>
            Varför tas inte större hänsyn till miljösapekterna, när miljöutredning
            efter miljöutredning visar på den överbelastade miljön i Skåne,
            Öresund och
          </note>
          <note>
            Östersjön?
          </note>
          <note>
            Varför nonchaleras de faktum att kommunikationsströmmarna nu,
            efter Tysklands enande m.m., söker sig raka vägen till det nya
          </note>
          <note>
            Europa, dvs. i riktningen Rügen--Rostock--Berlin, i stället för
            omvägen via Danmark?
          </note>
          <note>
            Varför talar man inte om vem som skall betala miljardinvesteringar
            för de nödvändiga anslutningar som inte räknas in i själva brokalkylen
            -- tillfartsvägar, trafikkaruseller och citytunnel i Malmö?
          </note>
          <note>
            Har kommunikationsministern någon mening om att alla politiska
            ungdomsförbund, med sina internationaliserade ungdomar, är emot
            en
          </note>
          <note>
            Öresundsbro?
          </note>
          <note>
            Anf. 4 STEN ANDERSSON i Malmö (m):
          </note>
          <note>
            Herr talman! Jag kan förstå att det varit litet besvärligt för
            statsråden genom åren. Först var vi moderater pådrivare för att
            få ett besked om bron, och efter hand anslöt sig folkpartiet till
            vår linje --
          </note>
          <note>
            en linje som för övrigt omfattas av en majoritet av befolkningen
            i Malmöhus län och i Skåne. Under hela tiden har centerpartiet,
            vänsterpartiet och miljöpartiet varit klara motståndare till brobygget.
          </note>
          <note>
            Nu verkar det dock trots allt som om bron äntligen kommer. Det
            har förts en debatt om detta i snart
          </note>
          <note>
            100 år, och vi är många som tror att en bro
          </note>
          <note>
            Malmö----Köpenhamn, följd av en fast förbindelse
          </note>
          <note>
            Rödby--Puttgarden, skulle innebära ett lyft inte bara för Skåne
            utan för hela Sverige, nu när vi om några år förhoppningsvis kommer
            att inträda i EG.
          </note>
          <note>
            När man hör debatten kan man få den uppfattningen att motståndet
            mot bron skulle vara mycket starkt, framför allt i sydvästra Skåne.
          </note>
          <note>
            Som jag sade tidigare är det av riksdagspartierna centerpartiet,
            vänsterpartiet och miljöpartiet av riksdagspartierna som är emot
            bron. Dessa partiers röstetal i det senaste valet var ungefär
            15 %. De opinionsmätningar som har hållits efter valet visar att
            dessa partier i praktiken inte har någon förankring alls i Malmöhus
            län. Ändå hävdar dessa partier att detta är en stor fråga och
            att de har en bred majoritet för att brobygget skall stoppas.
            Det är faktiskt inte sant. Om bromotståndarna vore så talrika
            i Skåne, herr talman, borde det ha återspeglats i de mätningar
            som regelbundet görs.
          </note>
          <note>
            Om de har rätt i det här fallet, trots att de har nått så dåliga
            resultat, i att det finns ett så starkt motstånd mot bron, är
            det undantaget som bekräftar regeln. Jag kan inte undgå att påpeka
            att samtliga bokstavskombinationer på vänsterkanten, med allt
            vad de står för, all nöd och allt elände, ställer upp i motståndet
            mot en bro. Om det kan man kanske tycka vad man vill.
          </note>
          <note>
            Av bromotståndarna hör fru Tillander till de mer nyanserade.
            Men det finns även andra inslag i debatten. På en fredskonferens
            alldeles nyligen sade någon att det fanns en risk för jordbävningar
            i området. Jag vet inte när någon tendens till jordbävning inträffat
            senast i den här delen av
          </note>
          <note>
            Sverige. Det har byggts en bro i San Fransisco,
          </note>
          <note>
            Golden Gate, trots att det området är mer jordbävningshotat än
            Öresundsområdet.
          </note>
          <note>
            En ledande företrädare för ett transportarbetarförbund, jag skall
            inte säga hans namn, har sagt att det är bättre att använda bropengarna
            till socialförsäkringsinsatser i Sverige.
          </note>
          <note>
            Denna person kan alltså inte skilja på något som man lånar för
            att sedan få betalt för och sådant som bara är utgifter.
          </note>
          <note>
            Vi har fått höra att brottsligheten kommer att öka.
          </note>
          <note>
            Än värre, turisterna kommer att översvämma
          </note>
          <note>
            Skåne! Det tycker jag är bra. Vi behöver turister i
          </note>
          <note>
            Sverige. Om det sedan går att fördela dem även över norra Sverige
            är det ännu bättre. Men alla partier i dag verkar tala om att
            satsa på turismen.
          </note>
          <note>
            Om bron innebär en ökad turism i Sverige, kan man inte använda
            det som ett negativt argument mot bron.
          </note>
          <note>
            I debatten har det refererats till olika siffror. 6 000
          </note>
          <note>
            bilar per dygn har nämnts. Ulla Tillander skriver i sin interpellation
            om 30 000 bilar. Motorvägen mellan Malmö och Lund trafikeras varje
            dag av
          </note>
          <note>
            26 000 fordon. Ringvägen runt om Malmö trafikeras av 44 000 fordon.
          </note>
          <note>
            Om de siffror på 6 000 bilar per dygn mellan Malmö och Köpenhamn
            skulle vara hundraprocentigt felaktiga, är det ändå bara en liten
            del av det antal bilar som trafikerar vägarna runt Malmö utan
            en bro.
          </note>
          <note>
            Det refereras även till Hans Cavalli Björkman och de siffror
            som han har nämnt. Man har även refererat till Penser, en stor
            kapitalist som inte ens kan bo i Sverige. Vad han tycker i denna
            fråga är ganska ointressant.
          </note>
          <note>
            Herr talman! Det är min bestämda uppfattning att statliga bolag
            även i speciella fall kan låna pengar.
          </note>
          <note>
            Det här projektet behöver inte skattefinansieras.
          </note>
          <note>
            Ulla Tillander talade om ungdomsförbundens internationalisering.
            Jag såg i går ett program på
          </note>
          <note>
            TV. Den som var representant för CUF var minst av allt internationell.
          </note>
          <note type="speaker">
            Anf. 5 KJELL DAHLSTRÖM (mp):
          </note>
          <note>
            Herr talman! Jag vill börja med att tacka Ulla
          </note>
          <note>
            Tillander för att hon så påpassligt har ställt denna interpellation
            i dessa dagar av turbulens kring
          </note>
          <note>
            Öresundsbron. Jag har däremot svårare att utdela en sådan artighet
            till kommunikationsministern, eftersom jag tycker att behandlingen
            av frågan om
          </note>
          <note>
            Öresundsförbindelserna politiskt, miljömässigt, trafikmässigt,
            ekonomiskt eller vad man än vill kalla detta är avskyvärd.
          </note>
          <note>
            Med sådana vänner som Sten Andersson i Malmö behöver kommunikationsministern
            konstruktiva fiender som centerpartiet, vänsterpartiet, miljöpartiet,
            Miljödelegationen för västra Skåne, största delarna av LO, stora
            delar av socialdemokratin, ungdomsförbund, hela miljörörelsen,
            stora delar av arbetarrörelsen,
          </note>
          <note>
            Sjöfolksförbundet, Transportarbetarförbundet osv.
          </note>
          <note>
            Vad är det för ett hiskeligt byggprojekt som Georg
          </note>
          <note>
            Andersson tänker sig skall uppföras som motiverar att köra över
            dessa stora och tunga rörelser i
          </note>
          <note>
            Skandinavien? Jag förstår inte den socialdemokratiska regeringens
            gång i det här fallet. Den är oförståelig.
          </note>
          <note>
            Miljömässigt hotas ejder, torsk, ål och säl till döds av bron;
            det säger aktuella utredningar från båda sidor av sundet. Vattengenomströmningen
            minskar med 20%. Effekterna av kompensationsmuddringen för att
            uppnå en s.k.
          </note>
          <note>
            nollösning är dåligt eller inte alls utredda. Klimatet på sundet
            är stundom mycket bistert. Ingen kan garantera att inte även bron
            måste stängas av precis som färjorna i dag stoppas av snö, vind,
            nedisning och tjocka. En krock på bron stänger bron i timtal.
          </note>
          <note>
            Stadsbyggandet skall expandera. Det är klart utsagt i tillväxtfanatikernas
            tillväxtpropositioner och framtidsbilder med supershopping, bilar
            och betong på några av världens bästa jordbruksmarker runt Malmö.
            Tillgången på ballastmaterial för de enorma mängderna betong som
            åtgår är begränsad i Skåne och Danmark. Vilket landskap skall
            skövlas för allt det grus som kommer att gå åt?
          </note>
          <note>
            Trafikmässigt finns det inget behov av en bro för den biltrafik
            som går mellan Malmö och
          </note>
          <note>
            Köpenhamn. Att koncentrera bilöverfarter till
          </note>
          <note>
            Malmöläget från Trelleborg, Landskrona och
          </note>
          <note>
            Helsingborg är inte särskilt vettigt. Ökade körsträckor ökar
            miljöbelastningen både kring
          </note>
          <note>
            Malmö och Lund och på Amager och södra delarna av Storköpenhamn.
          </note>
          <note>
            Däremot finns det behov av bättre fjärrtrafik med tåg och bättre
            lokal och regional kollektivtrafik på spår. Men det kan lösas
            på mycket billigare, säkrare och effektivare sätt än genom att
            hänga järnvägsspår på en bilbro söder om Malmö. På senare tid
            har man kommit på att det behövs en s.k.
          </note>
          <note>
            citytunnel under Malmö för att lösa problemet med järnvägstrafiken
            från Malmö central, så att centralen inte blir en säckstation,
            och upp på den hiskeliga bron. Citytunneln har beräknats kosta
            5--
          </note>
          <note>
            7 miljarder kronor -- med de galopperande siffrorna är man väl
            snart uppe i tio miljarder kronor -- vilket i grova drag är halva
            kostnaden för en ren järnvägstunnel raka spåret mellan Malmö central
            och Kastrup.
          </note>
          <note>
            Även lutningen på bron har diskuterats. Det gäller om den kommer
            att bli så kraftig att lokdragna tåg inte kan köras över bron.
            Det är fråga om samma lutning som över Hallandsåsen. Där vill
            man bygga en tunnel för att klara lutningen. Här bygger man en
            sådan lutning över sundet!
          </note>
          <note>
            Det förspors att det inte skall vara några påseglingsskydd för
            att genomströmningen skall kunna behållas. Under senare tid har
            det sagts att den fria seglingsbredden måste vara 600 meter, inte
            det tidigare beräknade 300 meter. Kostnaderna ökar enormt. Det
            har visat sig att seglingsbredden måste vara 600 meter för att
            den stora mängden båttrafik genom sundet skall kunna klara vindavdrivningar
            i tjocka och dåligt väder.
          </note>
          <note>
            Den här typen av Concordeprojekt, jätteprojekt, skenar i kostnader.
            Erfarenheterna av det hiskeliga bygget under engelska kanalen
            med enorma biltågsterminaler på båda sidor förskräcker, likaså
            förseningarna över Stora Bält. Nu talas det om totalkostnader
            på 40 miljarder kronor. Det skall skattebetalarna i Danmark och
            Sverige stå för, inte näringslivet. Näringslivet vågar inte vara
            med. Det har jag hört från både NCC och Skanska. Hur vågar
          </note>
          <note>
            Georg Andersson äventyra skattemedel på detta sätt? Varför skall
            de privata markägarna i Euroc m.fl söder om Malmö vid brofästet
            sopa hem nya förmögenheter på skattebetalarnas bekostnad?
          </note>
          <note>
            Kan Georg Andersson försvara det?
          </note>
          <note>
            Politiskt har det socialdemokratiska partiets rådslag körts över
            av partistyrelsen. Dåvarande
          </note>
          <note>
            LO-toppen med Rune Molin och Bertil Whinberg körde över ett i
            praktiken färdigt beslut från LO-
          </note>
          <note>
            förbundet att enas om en tunnellösning; det blev bakläxa och
            man fick skriva om. Miljödelegationen för västra Skåne -- regeringens
            egen utredning --
          </note>
          <note>
            har körts över. Miljödelegationen förordar, efter att ha konstaterat
            de allvarliga miljöbelastningarna på västra Skåne, att en järnvägstunnel
            är att föredra. Danskarna har länge varit för en tunnel eller
            enbart fortsatt färjetrafik. Den storsvenska socialdemokratin
            har dock drivit de danska kamraterna in i den fälla man under
            de senaste dagarna blivit varse att man sitter i.
          </note>
          <note>
            Samtliga framställda motiv och förbehåll för ett brobygge är
            borta -- söndersmulade.
          </note>
          <note>
            Ja, vad kan man då göra? Vågar kommunikationsministern skjuta
            på beslutet och låta väljarna i höstens val avgöra?
          </note>
          <note type="speaker">
            Anf. 6 MARIANNE SAMUELSSON (mp):
          </note>
          <note>
            Herr talman! Jag blir skrämd när jag läser kommunikationsministerns
            svar på frågan om miljön. Miljöfrågorna i samband med en fast
          </note>
          <note>
            Öresundsförbindelse går att bemästra, säger kommunikationsministern.
            Vi hade denna fråga upp vid Nordiska rådets sammanträde. Jag fick
            som svar på min fråga att detta var en angelägenhet enbart för
            Sverige och Danmark, trots att vi i så många sammanhang har diskuterat
            de problem som finns och vad vi skall göra för att rädda Östersjön.
          </note>
          <note>
            I går åkte jordbruksutskottets ledamöter med fiskeristyrelsens
            forskningsfartyg Argos. Vi fick där en genomgång av hur situationen
            såg ut för torskfisket i Östersjön, och det var en mycket dyster
            bild. Vi fick också reda på att en bro kunde bli en katastrof
            för det fortsatta torskfisket i
          </note>
          <note>
            Östersjön.
          </note>
          <note>
            Torskfisket i Östersjön är omfattande och värdefullt, och det
            gäller inte bara för Sverige.
          </note>
          <note>
            Anser kommunikationsministern att även
          </note>
          <note>
            Östersjöfisket enbart är en bilateral fråga? Är värdet av bron
            så stort att man är villig att ta dessa risker? Det finns trots
            allt inga trafikstockningar eller stora problem för trafiken att
            komma över
          </note>
          <note>
            Öresund där man nu tänker bygga bron, utan det fungerar någorlunda.
            Riskerna med en bro är trots allt stora. Dessutom berörs inte
            enbart
          </note>
          <note>
            Malmöregionen av en bro. Det kommer naturligtvis också att innebära
            en ökad belastning på hela västkusten.
          </note>
          <note>
            Vad beträffar västkustens och västra Sveriges miljö är den redan
            i dag en katastrof. Vi får ständigt larmrapporter om försurningssituationen.
            Senast var det fråga om stora läckage av kadmium.
          </note>
          <note>
            Marken orkar inte lägre hålla metallerna. En ytterligare belastning
            skulle kunna innebära en total katastrof inte bara för Östersjön.
            Det är mycket angeläget att diskutera denna fråga tillsammans
            med Östersjöländerna och fundera över konsekvenserna för Östersjön.
          </note>
          <note>
            Vi har i riksdagen under den senaste tiden ägnat mycket tid åt
            Östersjösamarbetet. Det är glädjande att vi numera på ett mycket
            konstruktivt sätt kan samarbeta med de baltiska staterna och Polen.
            Det skrämmer mig faktiskt att man i en sådan här angelägen och
            viktig fråga inte tar med dessa aspekter. Man säger att detta
            är en bilateral fråga och att miljöproblemen går att bemästra.
            Jag anser att analysen av problembilden, trots att den pågått
            länge, ändå är något föråldrad.
          </note>
          <note>
            Anf. 7 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Jag skall fatta mig ganska kort. Vi får återkomma
            till denna diskussion när vi förhoppningsvis inom kort har ett
            undertecknat avtal. Regeringen kan då lägga fram en proposition
            till kammaren och en ordentlig kammarbehandling kan ske av dessa
            frågor.
          </note>
          <note>
            Ulla Tillander säger i sin interpellation att brobygget kommer
            att innebära kostnader om tiotals miljarder kronor för den svenska
            staten. Hur ofta vi än upprepar att bron skall betalas av trafikanterna
            odlas nu myten att staten, skattebetalarna, skall drabbas av gigantiska
            kostnader. På samma gång dyker här upp företrädare för tunnelalternativet.
            Det är bara att konstatera att järnvägen inte ens med en bro kan
            bära sina kostnader. Men de totala intäkterna från trafikanterna,
            järnväg och biltrafik, kommer enligt alla bedömningar att kunna
            finansiera brobygget.
          </note>
          <note>
            Men om man bygger enbart en tunnel med okonventionell teknik,
            skulle skattebetalarna drabbas av stora kostnader, det kan jag
            försäkra.
          </note>
          <note>
            Ulla Tillander ställer ett antal frågor. Varför bygga en bro?
            Jag skulle kunna skämtsamt svara med
          </note>
          <note>
            Harry Scheins ord i en krönika han skrev för en tid sedan: Man
            bygger broar på grund av människans oförmåga att gå på vattnet.
            Jag kan också svara som regeringen gör i tillväxtpropositionen.
            Det är angeläget att åstadkomma snabba och säkra förbindelser,
            knyta samman Europa, medverka till att genom bättre kommunikationer
            öka tillväxten och satsa på järnvägen. Allt detta stämmer in på
          </note>
          <note>
            Öresundsförbindelsen. Detta är ett strategiskt projekt och ett
            kraftfullt bidrag till att åstadkomma allt detta.
          </note>
          <note>
            Det måste vara trist att vara miljöpartist och centerpartist
            och se med en sådan oro, ängslan, bävan och suckar på allt det
            vi kan göra i dessa sammanhang. Detta är något fascinerande. Vi
            kan bygga en bro, och vi har möjligheter att finansiera den. Vi
            kan åstadkomma förutsättningar för en sammankoppling av Skandinavien
            och kontinenten. En sammanlänkning kan ske med dubbelspårsutbyggnad
            på västkusten, snabbtågsförbindelse Stockholm--Malmö, en bro ner
            till kontinenten. Är inte detta ganska lockande och inspirerande?
          </note>
          <note>
            När det gäller frågan om varför detta brobygge skall ske i statlig
            regi ber jag att få återkomma när ett avtal slutligt föreligger.
          </note>
          <note>
            Ulla Tillander frågade varför det inte tas någon hänsyn till
            miljön. Regeringen tar hänsyn till miljön och skall göra de miljöprövningar
            som lagen föreskriver när ett färdigprojekterat projekt föreligger.
          </note>
          <note>
            Varför tas det ingen hänsyn till nya transportvägar?
          </note>
          <note>
            Det utvecklas även andra transportvägar, men det utesluter inte
            behovet av förbindelsen över
          </note>
          <note>
            Öresund.
          </note>
          <note>
            Kjell Dahlström hade en mycket lång jeremiad och målade en skräckbild
            som inte är värd att kommentera. Kjell Dahlström betecknar min
            handläggning av detta ärende som någonting avskyvärt. Det uttryckssättet
            för stå för Kjell
          </note>
          <note>
            Dahlström. Regeringen arbetar mycket seriöst med frågan och kommer
            att redovisa resultat för riksdagen när det förhoppningsvis föreligger
            ett färdigt avtal. Jag kommer då också att mer utförligt redovisa
            och försvara de olika delarna av detta projekt.
          </note>
          <note>
            Slutligen till Marianne Samuelsson som anser att mitt svar att
            miljöfrågorna går att bemästra är skrämmande. Det förstår jag
            inte. Det är väl viktigt att vi kan bemästra miljöproblemen i
            detta sammanhang liksom i andra sammanhang? Det hade varit utomordentligt
            skrämmande om vi börjat genomföra projektet utan att kunna bemästra
            miljöproblemen, men vi är övertygade om att vi kan göra det. Om
            detta är någonting skrämmande för Marianne Samuelsson, eftersom
            hon till varje pris vill söka finna ett hinder för att åstadkomma
            en brolösning, kan jag inte hjälpa henne. Jag menar att vi skall
            bygga bron och lösa de miljöproblem som är förknippade med ett
            sådant projekt liksom med all annan mänsklig aktivitet som vi
            har för oss i samhället.
          </note>
          <note type="speaker">
            Anf. 8 ULLA TILLANDER (c):
          </note>
          <note>
            Herr talman! Sten Andersson i Malmö sade att det nu verkar som
            om bron äntligen kommer. Så har
          </note>
          <note>
            Sten Andersson uttryckt det varje gång vi har debatterat den
            här frågan i kammaren. Det är inte säkert att det blir en bro
            bara för att vi fattar ett beslut här i riksdagen.
          </note>
          <note>
            Sten Andersson sade att vi som är emot en bro har ett röstetal
            på 15 %, men ändå har det inte blivit någon bro. Riksdagen fattade
            år 1973 beslu med stor majoritet för om en bro. Det var fler än
            200
          </note>
          <note>
            röster för och något mer än 90 röster mot. Varför står nu bron
            inte redan klar? År 1973 sade man att bron skulle vara klar år
            1985. Jo, naturligtvis därför det kommit in nya argument i debatten,
            inte minst på miljöområdet. Dessutom finns det ett motstånd inom
            alla de partier som är för en bro. Det stora socialdemokratiska
            distriktet i Malmöhus län är t.ex. delat rakt igenom.
          </note>
          <note>
            Det påpekades för mig här att alla ungdomsförbunden inte är emot
            en bro. Nej, så är det ju. Moderata ungdomsförbundet är för en
            bro.
          </note>
          <note>
            Georg Anderssons enda stöd bland ungdomsförbunden finns hos MUF,
            och det tycker jag borde kännas litet genant.
          </note>
          <note>
            Tunnelalternativet innebär att det byggs en tunnel.
          </note>
          <note>
            Men broalternativet, Georg Andersson, innebär inte bara en bro,
            utan i det alternativet ryms också en tunnel. Man måste bygga
            både tunnel och bro, och det är bl.a. detta som gör att det alternativet
            blir så dyrt.
          </note>
          <note>
            Av tidningsreferaten att döma har Georg
          </note>
          <note>
            Andersson uttryckt förvåning över att socialdemokraterna i Danmark
            vill ha en debatt i brofrågan innan de bestämmer sig. De danska
            socialdemokraterna har egentligen större anledning att uttrycka
            förvåning över den svenske socialdemokratiska företrädaren, som
            är förvånad över en begäran om en debatt i denna fråga. Det kanske
            rent av är så, att det i Danmark börjar spridas ett tvivel om
            detta dyra bygge och att man börjar ta fasta på de starka sakskälen
            mot en bro.
          </note>
          <note>
            Till kritikerna av bron hör den socialdemokratiske statsvetaren
            i Lund, Agne
          </note>
          <note>
            Gustafsson. Han räknar med att totalkostnaderna blir tre gånger
            så höga som dem man har kalkylerat med. Det är helt andra siffror
            än de 11--12
          </note>
          <note>
            miljarder kronor som broförespråkarna talar om.
          </note>
          <note>
            Det skulle inte förvåna om den summa på 40
          </note>
          <note>
            miljarder kronor som nämnts kommer att visa sig vara för låg.
            Självfallet frågar sig många vilka det är som skall betala kalaset.
          </note>
          <note>
            Anf. 9 STEN ANDERSSON i Malmö (m):
          </note>
          <note>
            Herr talman! Jag skall inte stå här och säga att Kjell
          </note>
          <note>
            Dahlström ljuger, men han tänjer sanningen litet vårdslöst när
            han säger att LO-förbunden är emot en bro. Av dem som är mest
            berörda, dvs. LO-
          </note>
          <note>
            förbunden i Malmö, är en klar majoritet för en bro.
          </note>
          <note>
            Det är två förbund med ett relativt litet antal medlemmar som
            är emot den. Om jag säger att
          </note>
          <note>
            85 % av LO-förbunden i Malmö är för en bro, är jag litet mer
            nyanserad i debatten.
          </note>
          <note>
            Jag sade tidigare att de partier som i dag är emot en bro har
            mycket lågt förtroende bland väljarna i
          </note>
          <note>
            Malmöhus län. Det är inte länge sedan det kom en undersökning
            som visar de att det även bland centerpartister, miljöpartister
            och vänsterpartister finns ett stort antal människor som vill
            ha en bro.
          </note>
          <note>
            Talar ni egentligen för era väljare? Det är inte obefogat att
            ställa den frågan.
          </note>
          <note>
            Det kan ibland, herr talman, vara bra att använda logik. Kjell
            Dahlström står här och refererar till tunnelbygget mellan Storbritannien
            och Frankrike och att kostnaderna där stiger i höjden. I nästa
            mening vill han ha en tunnel mellan Malmö och
          </note>
          <note>
            Köpenhamn. Hur går det ihop? Det måste vara samma problem där.
            Vi får dessutom dagligen bevis för hur svårt man har att hantera
            tunnelbygget över
          </note>
          <note>
            Stora Bält. Det har stannat av, och kostnaderna har stigit i
            höjden på ett sätt som man aldrig tidigare har budgeterat.
          </note>
          <note>
            Fru Tillander refererar till ett beslut i riksdagen
          </note>
          <note>
            1973. Efter det hamnade Danmark i en kraftig finansiell kris.
            Regeringen avgick, och därför kunde man inte fullfölja det beslutet.
            Det är riktigt att jag, varje gång jag har stått här, har sagt
            att vi har kommit närmare ett brobygge, och i dag är vi nog, fru
            Tillander, trots allt så nära som vi aldrig någonsin tidigare
            har varit. Det verkar att finnas en full överensstämmelse mellan
            majoriteten både i det svenska och i det danska parlamentet.
          </note>
          <note>
            Om det nu till sist visar sig att bron är katastrofalt dålig
            affär är det ju bingo för färjetrafiken. Den som får entreprenad
            på att bygga en bro får ju inte entreprenad på trafiken över Öresund.
            Visar det sig att färjorna är bättre, billigare, snabbare och
            bekvämare kommer naturligtvis marknaden, dvs.
          </note>
          <note>
            människorna, att välja dem. Om ert alternativ är bättre, vad
            är ni då bekymrade över?
          </note>
          <note>
            Anf. 10 MARIANNE SAMUELSSON
          </note>
          <note>
            (mp):
          </note>
          <note>
            Herr talman! Kommunikationsministerns svar tyder på att han inte
            anser att miljösituationen är bekymmersam. Miljöfrågorna går att
            bemästra.
          </note>
          <note>
            Kan ni verkligen bemästra miljöfrågorna? Ni bemästrar inte miljön,
            ni förstör den.
          </note>
          <note>
            Sedan säger kommunikationsministern att det måste vara trist
            att vara miljöpartist. Jag skulle vilja säga att det vore mycket
            tristare om man i den här situationen vore socialdemokrat och
            fick tampas med en kommunikationsminister som ingick i samma parti
            och som har sådana rent ut sagt tokiga idéer om miljön. Det går
            inte att klara miljösituationen om vi inte tar krafttag för att
            bemästra den. Det gör man inte genom att bygga en bilbro och genom
            att bygga ut biltrafiken. Jag är glad att jag är miljöpartist
            och värnar om kommande generationer och om den framtida situationen.
          </note>
          <note>
            Trafikanterna skall visserligen betala bron, jag kan förstå att
            det går att finansiera den så, men skall trafikanterna också betala
            de miljörisker det innebär, den ökade cancerbelastningen, försurningen,
            alla de extra kalkningar som måste göras och de minskade fiskeintäkterna?
            Detta är faktiskt ett stort risktagande som kommer att få ekonomiska
            konsekvenser, bortsett från dem som sammanhänger med själva bron,
            och de måste också betalas av någon. Det är väl förmodligen så
            att det blir skattebetalarna som får betala dem.
          </note>
          <note>
            Dessutom får naturligtvis kommande generationer betala för detta,
            eftersom problemet med frisk luft inte går att bemästra. Har man
            förstört luften så är den förstörd.
          </note>
          <note>
            Tekniskt sett kan man visserligen bemästra och klara av en mängd
            saker. Jag förstår att kommunikationsministern är mycket fascinerad
            av detta att man inte behöver gå på vatten, utan att man tekniskt
            kan bygga en bro. Det är väl inget märkvärdigt i det. Det tycker
            inte jag. Det märkvärdiga är att man tror att man klarar miljöproblemen
            eller rent av löser dem genom att bygga en bro.
          </note>
          <note type="speaker">
            Anf. 11 KJELL DAHLSTRÖM (mp):
          </note>
          <note>
            Herr talman! Jag tycker att det är en märklig debatt när kommunikationsministern
            säger sig inte kunna bemöta min jeremiad av kritik, som han uttrycker
            det. Kritiken är inte min egen. Den delas av mängder av kunskapare,
            vetenskapsmän och dem jag radade upp i mitt första anförande.
            Det trafikpolitiska etablissemanget driver den här frågan på ett
            märkligt sätt. Man går inte i clinch, och man går inte in i debatten.
            Jag utmanar kommunikationsministern och hela det trafikpolitiska
            etablissemanget på en verklig debatt i dessa frågor ute bland
            människor. Då får vi möta argument både för och emot, och människor
            får ta ställning. Jag är övertygad om att vi då får en helt annan
            bild än den som Sten Andersson i Malmö litet skrytsamt målar upp
            här.
          </note>
          <note>
            Jag vill ta upp litet grand om Europafrågorna här också, som
            även Ulla Tillander har gjort. I
          </note>
          <note>
            Schleswig--Holstein har man sagt nej till en bro över Femer Baelt,
            dvs. Rödby--Puttgarden. Denna har ju varit ett fundament i kommunikationsministerns
            tidigare argumentering för den här bron över Öresund. Det måste
            byggas en motsvarande bro vid Femer Baelt för att detta skall
            vara meningsfullt för svenskarna. Men om den inte byggs nu, dras
            den saken undan från det hela och då har man inget motiv för brobygget
            längre.
          </note>
          <note>
            Jag skulle gärna vilja höra hur kommunikationsministern ser på
            det.
          </note>
          <note>
            Sedan satsar man 1 100 miljarder kronor på nya högkvalitativa
            järnvägar och tågsystem ute i
          </note>
          <note>
            Europa. Från skandinaviskt perspektiv kan man befara att det
            kommer att gå mycket i öst-västlig riktning. Vad kan det trafiktekniskt
            innebära i
          </note>
          <note>
            Europa? Jo, den lediga lastbilskapaciteten kommer dess värre
            troligen att styras över till Skandinavien.
          </note>
          <note>
            I detta läge förbättrar en bilbro möjligheterna för lastbilstrafiken
            att skena över från Europa till
          </note>
          <note>
            Skandinavien. Det kan alltså innebära att vi får en ytterligare
            belastning, en större belastning, än vad vi tidigare har räknat
            med när det gäller lastbilstrafiken i Sverige. Lastbilstrafiken
            har för övrigt ökat mycket kraftigt i Europa.
          </note>
          <note>
            Lokalt och regionalt i Skåne har vi den sämsta kollektivtrafikandelen
            i resandet av de tre storstadsområdena. Den här citytunneln löser
            ju bara ett litet marginellt kollektivtrafikbehov i det skånska
            perspektivet. Man skulle, för summan av
          </note>
          <note>
            5 -- 7 miljarder kronor kunna få ''Pågatåg'' och
          </note>
          <note>
            ''Tösatåg'' utöver hela det skånska landskapet.
          </note>
          <note>
            Kan inte kommunikationsministern tillstå att det vore lämpligt
            att skjuta upp den här frågan till efter riksmötets slut? Den
            skall avgöras näst sista dagen i vår. Låt oss få en rejäl debatt
            i valrörelsen om den här frågan. Det krävs.
          </note>
          <note type="speaker">
            Anf. 12 ULLA TILLANDER (c):
          </note>
          <note>
            Herr talman! Sten Andersson i Malmö ställde frågan om vi verkligen
            talar för våra väljare. Det är typiskt att Sten Andersson bara
            ser människor som väljare. Sanningen är den att vi talar för många
            människor. Det vet Sten Andersson. Det visar också resultatet.
          </note>
          <note>
            Sten Andersson sade sedan att Danmark hamnade i en kraftig finansiell
            kris 1973. Detta skulle vara ett hinder för att bygga en bro,
            men de har ju inte haft kris hela tiden sedan dess. Nu befinner
            sig ju även
          </note>
          <note>
            Sverige i en finansiell kris. Vi vet att pengarna skall tas från
            den gemensamma kakan. Det Sten
          </note>
          <note>
            Andersson sedan sade speglar hans inställning.
          </note>
          <note>
            Han sade att om det inte lönar sig med en bro kommer färjealternativet
            att vinna. Den moderata riksdagsledamoten Sten Andersson har verkligen
            här tagit på sig spenderbyxorna. Han räknar med att 40 miljarder
            kronor minst, kanske betydligt mer, kan komma att kastas i sjön,
            och det räknar han kallt med.
          </note>
          <note>
            Många tunga instanser är emot en bro. Klas
          </note>
          <note>
            Valbärj, trafikutredare hos
          </note>
          <note>
            Transportarbetareförbundet, hävdar att industrin inte längre
            är beredd att betala. Det har man alltid tidigare förespeglat
            oss. Men det är ingen överraskning, eftersom industrin inte satsar
            pengar i ett högriskprojekt som bron. Det finns också bättre vägar
            till kontinenten än via Danmark.
          </note>
          <note>
            Därför är även SJ-ledningen tveksam till bron. Man tänker i stället
            satsa på färjor. Tveksamheten är stor även inom Åkeriförbundet.
            Sjöfolksförbundet och
          </note>
          <note>
            Transport är negativa till bron.
          </note>
          <note>
            Jag vill sluta med att ställa ytterligare en fråga till kommunikationsministern.
            Om bron byggs blir effekterna i havet, det har redan sagts här
            i debatten, så stora att de påverkar den marina miljön i hela
            Östersjön. Därigenom berörs inte bara Sverige och Danmark utan
            också Åland och
          </note>
          <note>
            Finland -- och andra länder.
          </note>
          <note>
            Vi har en nordisk miljökonvention, och det är helt klart att
            brofrågan borde prövas enligt miljökonventionen. Det är mer än
            två länder som är inblandade. Kommer brofrågan att prövas,
          </note>
          <note>
            Georg Andersson, enligt den nordiska miljöbrokonventionen?
          </note>
          <note>
            Anf. 13 STEN ANDERSSON i MALMÖ
          </note>
          <note>
            (m):
          </note>
          <note>
            Herr talman! Jag beskyllde -- med, eller mindre --
          </note>
          <note>
            Kjell Dahlström för att hantera sanningen litet vårdslöst angående
            LOs motstånd i Skåne, och jag ifrågasatte logiken i jämförelsen
            med tunneln mellan Storbritannien och Frankrike. Den tunneln var
            så dålig -- och plötsligt var en tunnel så bra mellan Malmö och
            Köpenhamn. Han sade ingenting, och därmed auktualiserade han det
            gamla ordspråket ''Bättre fly än illa fäkta''. Det var klokt gjort.
          </note>
          <note>
            Fru Tillander! Om nu så många människor står bakom er nere i
            Skåne när det gäller de här frågorna, så måste det finnas andra
            frågor som de upplever som mycket viktigare. De ger ju inte er
            något stöd vare sig i val eller i undersökningar.
          </note>
          <note>
            Detta måste vara en struntfråga för dem, för ni har ju tappat
            sympatier -- jag skall inte säga för varje dag, men under lång
            tid.
          </note>
          <note>
            Visst bygger man järnvägar i Europa. Det är rätt logiskt att
            ingen bygger en bro på torra land, Kjell
          </note>
          <note>
            Dahlström!
          </note>
          <note>
            Siffran 40 miljarder är Ulla Tillanders siffra. Den har jag aldrig
            torgfört någon gång, och då är det litet onödigt att lägga den
            siffran i min mun.
          </note>
          <note>
            Ulla Tillander refererar till Sjöfolksförbundet och
          </note>
          <note>
            Transportarbetareförbundet. Det är ju rätt klart att dessa två
            förbund, som är part i målet' inte vill ha någon bro. De organiserar
            i dag personalen på färjorna och inom transportnäringen, som inte
            vill ha en bro.
          </note>
          <note>
            Detta får mig att tänka på vad som skulle ha hänt om det scenario
            hade blivit verklighet som höll på att utspela sig i Storbritannien,
            och även i
          </note>
          <note>
            Frankrike' på 1800-talet. Där fanns alltså röster mot utvecklingen,
            och ibland gick man handgripligt till väga och kastade ut och
            fördärvade maskiner.
          </note>
          <note>
            Hade dessa människor -- som jag förstår att både fru Tillander
            och Kjell Dahlström sympatiserar med -- fått bestämma, hur hade
            standarden varit för det stora flertalet människor i dag? Det
            går inte att säga nej till en positiv utveckling.
          </note>
          <note>
            Andre vice talmannen anmälde att Ulla Tillander och Marianne
            Samuelsson anhållit att till protokollet få antecknat att de inte
            ägde rätt till ytterligare inlägg.
          </note>
          <note type="speaker">
            Anf. 14 KJELL DAHLSTRÖM (mp):
          </note>
          <note>
            GHerr talman! Jag svarade inte angående tunnelbygget, Sten Andersson
            i Malmö. Jag sade att kostnaderna för tunnelbygget vid Engelska
            kanalen har skenat i väg. Den senaste siffran kommer jag inte
            ihåg, om det är 70 eller 80
          </note>
          <note>
            miljarder. Man talade väl om kostnader i storleken
          </note>
          <note>
            30--40 miljarder när projektet påbörjades.
          </note>
          <note>
            Sedan var jag inne på att tunnel är en möjlig lösning vid Öresund,
            för en ökad andel järnvägstrafik.
          </note>
          <note>
            Frågan om tunnel under Öresund är inte utredd på ett grundligt
            sätt, så att man kan ställning till den i dag. Kommunikationsministern
            har valt att i stort sett smussla undan det alternativet; man
            har alltså inte utrett det särskilt grundligt. I Öresunds delegationen
            har man dock erkänt att en sådan tunnel skulle kunna vara den
            bästa lösningen, både trafikmässigt och framför allt ur miljösynpunkt.
          </note>
          <note>
            Det är ju också den ståndpunkt som miljödelegationen efter mycket
            noggrant studium av miljön i västra Skåne har kommit fram till
            -- men som kommunikationsministern kör över rejält, som jag sade.
          </note>
          <note>
            I en så här kort interpellationsdebatt kan man inte gå igenom
            alla aspekter på frågan om
          </note>
          <note>
            Öresundsförbindelserna. Jag ser fram emot en rejäl debatt på
            riksmötets näst sista dag -- så rejäl att vi kanske ändå inte
            hinner fatta beslut i frågan den 13
          </note>
          <note>
            juni, som är den sista dagen här i kammaren för detta riksmöte.
          </note>
          <note>
            Jag menar alltså att frågan måste avgöras i en valrörelse, där
            man får debattera fritt ute bland människor, där människor verkligen
            får ta intryck av de mycket allvarliga farhågor som finns för
            miljö, ekonomi och trafikmässighet i samband med brofrågan. Jag
            uppmanar kommunikationsministern, regeringen och övriga ledamöter
            i riksdagen att se till att den här frågan inte hastas fram till
            beslut på riksmötets sista eller näst sista dag. Frågan behöver
            -- jag upprepar det --
          </note>
          <note>
            debatteras ute i landet.
          </note>
          <note>
            Nu när jag har 21 sekunder på mig, kommer jag att tänka på en
            liten kulturhistorisk fråga. I det gamla
          </note>
          <note>
            Grekland var det rätt mycket vidskepelse med i spelet när man
            byggde broar. Man murade gärna in en jungfru i brofundamentet
            för att bron inte skulle föra olycka till byn i framtiden. Jag
            undrar om inte socialdemokratin måste fundera på att mura in sig
            själv i den där bron, om man verkligen kommer att bygga den.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1990/91:144 om brandsäkerheten m.m.
            på färjor
          </note>
          <note>
            Anf. 15 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Ivar Virgin har frågat mig vilka åtgärder som regeringen
            vidtagit, efter olyckan på
          </note>
          <note>
            Scandinavian Star, för att öka brandsäkerheten och skyddet för
            passagerarna på färjor som trafikerar
          </note>
          <note>
            Sverige.
          </note>
          <note>
            Det är snart ett år sedan den tragiska olyckan med passagerarfartyget
            Scandinavian Star inträffade.
          </note>
          <note>
            Mot bakgrund av fartygsbrandens förödande konsekvenser och snabba
            förlopp var vikten av omedelbara åtgärder för att säkerställa
            säkerheten på passagerarfartyg i nordisk trafik uppenbar. På svenskt
            initiativ samlades i april 1990 de nordiska statssekreterarna
            med ansvar för sjöfartsfrågor till ett möte. Fullständig enighet
            rådde om att vi måste arbeta för skärpt kontroll av passagerarfartyg
            i färje- och kryssningstrafik på nordiska hamnar. Vi enades om
            att inom Internationella sjöfartsorganisationen, IMO, verka för
            en höjning av säkerheten för passagerarfartyg i färjetrafik.
          </note>
          <note>
            Som utgångspunkt för det arbetet gavs de nordiska sjösäkerhetsdirektörerna
            i uppgift att komma överens om en gemensam lägsta acceptabel standardnivå
            för passagerarfartyg som skall tillåtas trafikera de nordiska
            länderna.
          </note>
          <note>
            Enligt den skandinaviska haverikommission som tillsattes efter
            olyckan med Scandinavian Star är den mest oroväckande erfarenheten
            av branden ombord på Scandinavian Star att framför allt rederiet,
            men även ledningen ombord, ansett skeppet klart för avfärd utan
            att man tagit tillräcklig hänsyn till säkerheten för passagerare
            och besättning samt till arbetsmiljön ombord. I
          </note>
          <note>
            rapporten ''Scandinavian Star ulykken, 7 april
          </note>
          <note>
            1990'' avger den skandinaviska haverikommissionen sin bedömning
            av vilka åtgärder som skall genomföras för att passagerarfartyg
            skall vara säkra. Kommissionen utpekar fem punkter som är av särskild
            vikt:
          </note>
          <note>
            * Samtliga passagerarfartyg i färjetrafik på skandinaviska hamnar
            skall ha automatisk sprinkleranläggning i hela inredningen.
          </note>
          <note>
            * Krav på rökdetektorer i hela inredningen i samtliga passagerarfartyg
            i färjetrafik på skandinaviska hamnar.
          </note>
          <note>
            * Besättningen på passagerarfartyg i färjetrafik på skandinavisk
            hamn skall ha genomgått en av sjöfartsadministrationen godkänd
            säkerhetsutbildning.
          </note>
          <note>
            * Kontrollen av passagerarfartyg utvidgas till att omfatta en
            förhandskontroll innan fartyget får sättas in i trafik; kontrollen
            skall följas upp med systematiska efterkontroller, och samtliga
            kontroller skall även omfatta operativa förhållanden.
          </note>
          <note>
            * Slutligen menar kommissionen att föreskrifter baserade på den
            icke obligatoriska IMO-
          </note>
          <note>
            resolutionen A 647 om rederiers skyldighet att etablera system
            för säker fartygsdrift borde utarbetas för alla passagerarfartyg
            i färjetrafik på skandinavisk hamn. Kommissionen manar regeringarna
            i de skandinaviska länderna att verka för att nämnda IMO-resolution
            görs obligatorisk för rederier med passagerarfartyg i internationell
            trafik.
          </note>
          <note>
            Omedelbart efter branden på Scandinavian Star enades de skandinaviska
            sjösäkerhetsdirektörerna om ett antal åtgärder. Dessa innebar
            att resp. lands sjöfartsmyndighet skall kräva:
          </note>
          <note>
            att ett passagerarfartyg, som inte är registrerat i ett nordiskt
            land, först måste godkännas av en av de nordiska sjöfartsmyndigheterna,
            innan det får gå i linjetrafik på de nordiska länderna,
          </note>
          <note>
            att passagerarfartyg inför sjöfartsmyndigheterna demonstrerar
            att säkerhetsorganisationen ombord fungerar tillfredsställande
            såväl vid brandbekämpning som vid evakuering av fartyget,
          </note>
          <note>
            att besättningen har nödvändiga kvalifikationer för säker operation
            av fartyget,
          </note>
          <note>
            att det på fartyg, som går nattetid mellan de nordiska länderna,
            genomföras en registrering av namn på ombordvarande passagerare
            oavsett ålder, och att en kopia av denna lista befinner sig i
            land före fartygets avgång.
          </note>
          <note>
            Sjöfartsverket påbörjade också under våren 1990
          </note>
          <note>
            en redan tidigare beslutad genomgång av färjebeståndet ur teknisk,
            operativ och organisatorisk synvinkel.
          </note>
          <note>
            Sverige har dessutom, genom sjöfartsinspektionens kontroll, för
            såväl utländska som svenska passagerarfärjor beslutat att konsekvent
            följa upp besättningens kompetens angående:
          </note>
          <note>
            -- brandskyddsutbildning för nyckelbesättning
          </note>
          <note>
            -- utbildningskrav för övrig besättning
          </note>
          <note>
            -- språkfärdigheter så att inte kommunikationssvårigheter uppstår
          </note>
          <note>
            -- ombordorganisationens funktion.
          </note>
          <note>
            Sjöfartsverket har även tagit kontakt med samtliga färjerederier
            för att på frivillig väg införa IMOs icke-obligatoriska resolution
            A 647 --
          </note>
          <note>
            ''Management of Safe Ship Operation and
          </note>
          <note>
            Pollution Prevention''. Resolutionen innehåller förhållandevis
            ospecificerade anvisningar om att ett rederi bör ha ett system
            som garanterar att rederiets fartyg framförs säkert. Det har bl.a.
            inneburit att verket besökt ett antal rederier och tagit del av
            rederiernas säkerhetsorganisation även på landsidan. Verket har
            bildat en analys- och kontrollgrupp för att kontrollera att rederiernas
            organisation fyller fordringarna i nämnda resolution.
          </note>
          <note>
            Därmed kan man säga att två av den skandinaviska haverikommissionens
            rekommendationer, nämligen de om krav på besättningens säkerhetsutbildning
            och den utvidgade kontrollen av fartyget från säkerhetssynpunkt,
            redan är tillgodosedda för svenskt vidkommande.
          </note>
          <note>
            Dessutom har sjöfartsverket påbörjat arbetet med att uppfylla
            kommissionens rekommendation att rederier skall följa IMO-resolutionen
            A 647.
          </note>
          <note>
            Däremot är kommissionens rekommendationer om krav på sprinkleranläggning
            och rökdetektorer på samtliga passagerarfartyg i drift svårare
            att uppnå.
          </note>
          <note>
            För detta krävs regeländringar, eftersom det i dag är tillåtet
            att ha äldre fartyg i trafik så länge de uppfyller de säkerhetskrav
            som ställdes då fartygen sattes in i trafik. Regeländringarna
            bör dessutom vara internationellt accepterade.
          </note>
          <note>
            Med denna redogörelse har jag velat visa att ett intensivt arbete
            med säkerhetsfrågor på passagerarfartyg i nordisk färjetrafik
            har utförts.
          </note>
          <note>
            Naturligtvis är detta ett arbete som ständigt måste prioriteras;
            säkerhet är inte ett tillstånd som kan uppnås en gång för alla.
          </note>
          <note>
            Den 13 mars diskuterade de nordiska sjösäkerhetsdirektörerna
            vid ett möte åtgärder med anledning av den skandinaviska haverikommissionens
            rapport. I går samlades också regeringsföreträdare för de 14 europeiska
            länder som har ömsesidiga hamnkontroller av fartyg till ett möte
            i Paris, där bl.a. kontrollen av de operativa funktionerna i ett
            fartyg behandlades.
          </note>
          <note>
            Arbetet med att tillse att säkerheten på passagerarfartygen i
            de nordiska farvattnen är god måste oförtrutet fortgå. De senaste
            årens stora fartygskatastrofer har lärt oss att säkerhetsarbetet
            inte enbart är en fråga om bästa möjliga teknik utan i hög grad
            också en fråga om den operativa driften av fartyg.
          </note>
          <note type="speaker">
            Anf. 16 IVAR VIRGIN (m):
          </note>
          <note>
            Herr talman! Jag vill tacka kommunikationsministern för svaret
            på min interpellation. I går inträffade det en olycka i
          </note>
          <note>
            Femer Bält, där en dansk färja började brinna på grund av en
            kollision. Frågan som ställs i interpellationen är alltså högaktuell.
          </note>
          <note>
            När det gäller den första delen av min fråga -- den del som rör
            åtgärder för att öka brandsäkerheten på färjor som trafikerar
            Sverige -- kan jag konstatera att en hel del har gjorts. Man har
            framför allt genom sjöfartsinspektionens kontroll följt upp besättningarnas
            brandskyddsutbildning och skyddsorganisationen ombord.
          </note>
          <note>
            Men den skandinaviska haverikommission som tillsattes efter tragedin
            på Scandinavian Star går längre och föreslår krav som bör gälla
            för passagerarfartyg i nordisk trafik. De fem punkter som kommunikationsministern
            nyss redogjorde för bör enligt min mening kunna genomföras inom
            en viss tid.
          </note>
          <note>
            Rökdetektorer borde kunna krävas praktiskt taget omgående.
          </note>
          <note>
            Sprinkleranläggningar kan fordra så omfattande ombyggnad att
            det är rimligt att ge ett sådant krav en längre övergångstid.
          </note>
          <note>
            De nordiska regeringarna borde så snart som möjligt komma överens
            om hur man avser leva upp till haverikommissionens förslag.
          </note>
          <note>
            Jag kan inte se något hinder för att de nordiska länderna har
            hårdare säkerhetsregler än vad gällande IMO-konventioner kräver.
          </note>
          <note>
            Den andra delen av min fråga gäller skyddet för passagerarna
            på färjor. Självfallet är en god brandsäkerhet en del av skyddet,
            men det är långt ifrån tillräckligt. Här tycker jag att kommunikationsministerns
            svar har allvarliga brister, som vittnar om att man inte riktigt
            tänkt igenom detta problem.
          </note>
          <note>
            Vi vet att av de 156 människor som omkom i branden ombord på
            Scandinavian Star var det bara
          </note>
          <note>
            9 som dog av brännskador. De flesta dog av cyanväteförgiftning,
            möjligen i kombination med påverkan av koloxid. En del hade tecken
            på akut lungödem från saltsyra, som bildas vid brand i vissa plaster.
          </note>
          <note>
            Utredningen av branden visar att koncentrationerna av cyanväte
            var dödande på kort tid. Brinnande plast gav dessutom en ogenomtränglig
            rök, där inte ens ficklampor hjälpte.
          </note>
          <note>
            Allt detta gjorde att de flesta dog långt från brandhärden. Förgäves
            sökte man efter lejdare för att komma ur rökinfernot. Men de giftiga
            gaserna gjorde flykten chanslös.
          </note>
          <note>
            Hur mycket vi än ökar brandsäkerheten kommer bränder alltid att
            kunna inträffa på passagerarfartyg. För att passagerarna ändå
            skall ha en rimlig chans att överleva måste hytterna vara försedda
            med skyddsmasker som är så gjorda att de klarar giftiga gaser
            i åtminstone tio minuter. Det fordrar i sin tur att de utrustas
            med små behållare av komprimerad luft.
          </note>
          <note>
            Vissa svenska rederier anskaffar nu kolfiltermasker till sina
            färjor. De är förvisso bättre än ingenting men ger bara skydd
            i högst två minuter mot t.ex.
          </note>
          <note>
            cyanväte. Det är enligt min mening en för låg skyddsnivå.
          </note>
          <note>
            Gemensamma nordiska krav på skyddsutrustning för passagerarna
            borde snarast arbetas fram.
          </note>
          <note>
            Kostnaderna för en insats i den här skisserade riktningen kommer
            att vara skäligen blygsamma i förhållande till investeringarna
            i fartygen.
          </note>
          <note>
            Andra åtgärder kan vara förbättrad markering av utrymningsvägar,
            så att utrymning kan ske även i tät rök. Långsiktigt bör de material
            som används ombord och som kan ge livsfarliga gaser vid brand
            ersättas med andra material.
          </note>
          <note>
            Herr talman! Här är det absolut nödvändigt att regeringen tar
            initiativ och medverkar till ett bättre skydd för passagerarna
            på våra färjor.
          </note>
          <note>
            Anf. 17 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Interpellanten och jag är helt överens i den här
            frågan. Jag har lämnat ett mycket utförligt och detaljrikt interpellationssvar,
            som jag nyss läste upp och som visar att svenska regeringen och
            de nordiska regeringarna har gjort mycket under den relativt korta
            tid som har förflutit efter
          </note>
          <note>
            Scandinavian Star-olyckan. Det är naturligtvis, som jag sade
            i svaret, angeläget att vi oförtrutet fortsätter det arbetet --
            det är inte någonting som man gör en gång för alla, utan utvecklingen
            måste följas och vi måste förbättra förhållandena på olika områden.
          </note>
          <note>
            Att, som här har sagts, brandskydd i och för sig inte är tillräckligt
            beror på att en brand numera på grund av den tekniska utvecklingen
            har många olika följdverkningar. Vi omges av många kemikalier,
            och byggnadsmaterialen innehåller farliga ämnen. Så är det inte
            bara på fartyg utan också i bostadshus och andra sammanhang. Alla
            som arbetar med brandskydd vet att det inte bara är fråga om att
            snabbt släcka branden utan också om att förebygga de risker som
            giftgaser som kommer ut i luften i samband med brand förorsakar.
            Behov av skyddsutrustning är en självklar punkt; åtgärder för
            att underlätta utrymning likadant.
          </note>
          <note>
            Låt mig bara komplettera det svar som jag tidigare har lämnat
            med att ytterligare understryka betydelsen av den deklaration
            som Sverige tillsammans med 13 andra europeiska stater antog i
          </note>
          <note>
            Paris i går. Sverige undertecknade då en deklaration om säkerheten
            på fartyg och förebyggande av nedsmutsning. Deklarationen gäller
            det s.k. hamnstadskontrollarbetet. Det innebär att ett fartyg
            kan kontrolleras av säkerhetsmyndigheten i det land vars hamn
            det anlöper. Kontrollen gäller bl.a. fartygets sjövärdighet, inkl.
            livräddningsutrustning, brandskydd och andra säkerhetsanordningar,
            hygieniska förhållanden, m.m.
          </note>
          <note>
            14 europeiska länder samarbetar sedan många år för att samordna
            det kontrollarbetet. I
          </note>
          <note>
            deklarationen betonar nu de i samarbetet ingående staterna bl.a.
            följande.
          </note>
          <note>
            Hamnstadskontrollarbetet bör gälla inte bara ett fartygs tekniska
            standard. Det måste också gälla besättningens förmåga att handha
            utrustningen och säkerhetsorganisationen ombord, som måste kunna
            klara den dagliga säkerheten och en olyckssituation. Kontrollen
            kan också bidra till att förebygga nedsmutsning från fartyg.
          </note>
          <note>
            Det sägs också att en kontroll bör ske minst var sjätte månad.
            Vidare betonas bl.a. vikten från sjösäkerhetssynpunkt av bra kommunikationssystem.
          </note>
          <note>
            Flera av de frågor som behandlas i deklarationen skall tas upp
            inom i första hand IMO. Nyttan av det internationella hamnstadskontrollarbetet
            understryks kraftigt i deklarationen.
          </note>
          <note type="speaker">
            Anf. 18 IVAR VIRGIN (m):
          </note>
          <note>
            Herr talman! Jag vill på inget sätt förringa betydelsen av de
            åtgärder som har vidtagits. Jag är säker på att de alla var för
            sig är nödvändiga och säkert inriktade på viktiga delar av skyddssystemen
            ombord. Anledningen till att jag ställde interpellationen var
            faktiskt en artikel i Marinnytt i januari i år. Rubriken är där
            Brandrök dödligare än giftgas. Marinöverläkaren där gör en mycket
            insiktsfull beskrivning av vad som händer i en brand. Det gäller
            självfallet fartyg, men det gäller även andra miljöer. Han pekar
            på att den frist människorna har är utomordentligt kort. Det rör
            sig om ett par minuter. Inom den tiden måste man ha kommit upp
            på däck för att klara sig undan dessa giftiga gaser. Det handlar
            inte bara om cyanväte --
          </note>
          <note>
            det handlar om fosgen, klorgas och andra otäcka gaser.
          </note>
          <note>
            Därför har jag velat koncentrera min interpellation på skyddet
            av de enskilda människorna. Jag tycker att man faktiskt har förbisett
            behovet av skyddsmasker på passagerarfartyg. Jag tycker därför
            att det är viktigt att regeringen tar upp det och driver den frågan.
            Ett passagerarfartyg är en mycket unik miljö. Inträffar en brand
            är det faktiskt som att bli fångad i en fälla. Därför är det viktigt
            att ge människor ett rimligt skydd.
          </note>
          <note>
            Det här har rederierna uppmärksammat, och många har nu börjat
            köpa in en rökhuva. Men problemet med den är att den ger skydd
            i ungefär två minuter, och det är enligt min mening för kort tid
            för att garantera att man hinner upp och hinner utrymma ett fartyg.
            Därför tycker jag att det är viktigt att regeringarna i de här
            länderna verkligen ställer bestämda krav -- möjligen kan Sverige
            göra det ensamt -- på skyddsutrustning och på att den skall klara
            mer än två minuter. I och för sig tycker jag att rederiernas initiativ
            är bra, men saken måste så att säga belysas helt och hållet. Då
            tror jag att man är tvungen att ställa högre krav än vi har gjort
            hittills.
          </note>
          <note>
            Det finns en dansk journalist som heter Peter Hjort som mycket
            noggrant har studerat det här och även jämfört fartygsbränder
            med hotellbränder och kommit underfund med att det är just den
            farliga rökutvecklingen som dödar människor.
          </note>
          <note>
            Överläggningen var härmed avslutad.
          </note>
          <note>
            5 § Meddelande om svar på interpellation
          </note>
          <note>
            1990/91:155
          </note>
          <note>
            Anf. 19 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Jag vill meddela att interpellation nr
          </note>
          <note>
            155 av Margitta Edgren om postverkets dataregister på grund av
            hög belastning ej kan besvaras inom den föreskrivna tiden. Jag
            har kommit överens med Margitta Edgren om att besvara denna interpellation
            den 15 april 1991.
          </note>
          <note>
            6 § Svar på interpellation 1990/91:146 om amerikanska desertörer
          </note>
          <note type="speaker">
            Anf. 20 Statsrådet MAJ-LIS LÖÖW (s):
          </note>
          <note>
            Herr talman! Anna Horn af Rantzien har fått en förfrågan om Sverige
            kan ta emot amerikanska desertörer från Tyskland. De vill inte
            bli kommenderade till kriget vid Persiska viken och önskar komma
            till Sverige. Mot denna bakgrund har Anna Horn af Rantzien ställt
            två frågor till mig.
          </note>
          <note>
            Eftersom Sverige genom beslutet den 13 december
          </note>
          <note>
            1989 begränsade asylrätten för krigsvägrare ställs frågan om
            en undantagsregel annat än tillfälligt är överordnad en lagfäst
            bestämmelse. Den andra frågan som ställs är hur länge undantagsregeln
            skall gälla.
          </note>
          <note>
            Anna Horn av Rantzien ställde sin interpellation redan den 12
            februari, och jag beklagar att jag inte kunnat besvara den tidigare.
            Den förfrågan som
          </note>
          <note>
            Anna Horn af Rantzien har fått om amerikaner som inte vill bli
            stationerade till kriget vid Persiska viken saknar i dagsläget
            aktualitet, och vi gläds alla åt vapenstilleståndet.
          </note>
          <note>
            De frågor som Anna Horn af Rantzien har ställt till mig i sin
            interpellation gäller regeringens beslut den
          </note>
          <note>
            13 december 1989.
          </note>
          <note>
            Låt mig än en gång få upplysa, att den bestämmelse som låg till
            grund för regeringens beslut den 13
          </note>
          <note>
            december 1989 är reglerad i lag. Denna regel finns i 3 kap. 4
            § andra stycket punkten 2 utlänningslagen
          </note>
          <note>
            (1989:529). Där stadgas nämligen att asyl får vägras asylsökande
            om det finns särskilda skäl att inte bevilja asyl.
          </note>
          <note>
            Genom decemberbeslutet 1989 fastslogs dock att asyl skall beviljas
            om det föreligger ett särskilt starkt skyddsbehov. Prövningen
            sker utifrån en samlad bedömning av samtliga omständigheter i
            det enskilda fallet. Det avgörande bör som eljest vara den enskilde
            individens situation.
          </note>
          <note>
            När det gäller hur länge vi skall tillämpa utlänningslagens regler
            om inskränkning i asylrätten, vill jag erinra om att inströmningen
            av asylsökande förra året var lika stor som rekordåret
          </note>
          <note>
            1989. Det går inte att i förväg ange en tidpunkt när läget har
            förändrats så mycket att en återgång är möjlig.
          </note>
          <note>
            Anf. 21 ANNA HORN AF RANTZIEN
          </note>
          <note>
            (mp):
          </note>
          <note>
            Herr talman! Jag ber att få tacka statsrådet för svaret på min
            interpellation. Självklart beklagar också jag att svaret har dröjt
            så länge att frågan har blivit inaktuell. Men skälet till det
            är bra.
          </note>
          <note>
            Under den tid som gått har jag fått två skrivelser som det kan
            vara intressant att resonera kring. Från invandrarverket, lustigt
            nog, skriver man så här:
          </note>
          <note>
            ''Jag kan inte svara på om det faktum att också
          </note>
          <note>
            Sverige har ställt sig bakom FN-resolutionen om krig betyder
            något för svensk villighet att acceptera amerikanska krigsvägrare.
            Det får man fråga politikerna om.'' Det vore intressant att få
            del av
          </note>
          <note>
            Maj-Lis Lööws funderingar kring detta.
          </note>
          <note>
            Jag har i min hand ett tidningsklipp vars innehåll i viss mån
            motsäger vad Maj-Lis Lööw säger i dag.
          </note>
          <note>
            Artikeln i fråga handlar om vad advokaten Hans
          </note>
          <note>
            Bredberg har skrivit. Han säger bl.a.:
          </note>
          <note>
            ''Beslutet om skärpta asylregler från december 1989
          </note>
          <note>
            tillämpas som om det vore en lag. Detta gör att svensk flyktingpolitik
            styrs av en undantagslag.''
          </note>
          <note>
            Det förstnämnda säger också Maj-Lis Lööw.
          </note>
          <note>
            Advokaten Hans Bredberg har fört ett asylfall till regeringsrätten
            för att pröva om beslutet om skärpt flyktingmottagande har laglig
            grund. Det var i början av februari. I nästa vecka tar regeringsrätten
            ställning. Jag har försökt få kontakt med regeringsrätten men
            har misslyckats med det.
          </note>
          <note>
            Därefter har detta papper sjunkit djupare ned i pappersmassan
            på skrivbordet. Men också på den här punkten kan jag kanske få
            ett besked av statsrådet Maj-Lis Lööw.
          </note>
          <note>
            I artikeln står vidare:
          </note>
          <note>
            ''Decemberbeslutet avgränsar asylrätten till att enbart gälla
            flyktingar enligt Genèvekonventionens definition. Därmed gäller
            i praktiken inte utlänningslagens asylskäl för krigsvägrare och
            de facto-flyktingar, det vill säga sådana som på politiska grunder
            har särskilda skäl att få stanna.
          </note>
          <note>
            I propositionen till den nuvarande utlänningslagen anges att
            undantagsregler för flyktingmottagandet kan motiveras när en stor
            anströmning av asylsökande medför kraftiga påfrestningar för samhället.''
          </note>
          <note>
            Det är väl att det är så. Åtminstone förra året såg vi att det
            var omöjligt att klara av det på annat sätt.
          </note>
          <note>
            Ett sådant läge rådde i december 1989, men gör det definitivt
            inte nu, säger Hans Bredberg. Men fortfarande gör invandrarverket
            undantagsklausulen till regel. Att tillämpa undantagsregler kontinuerligt,
            utan att lagändring görs, kan lagligen inte ske när de förutsättningar
            som anges i lagen inte föreligger, skriver Hans
          </note>
          <note>
            Bredberg till regeringsrätten. Under december månad 1989 kom
            drygt 5 000 flyktingar till Sverige.
          </note>
          <note>
            Men under 1990 minskade antalet drastiskt, och är nu mindre än
            2 000 i månaden. Detta, menar Hans
          </note>
          <note>
            Bredberg, är en indikation på att flyktingsituationen i Sverige
            väsentligt har ändrats.
          </note>
          <note>
            Fallet som skall prövas av regeringsrätten, skriver
          </note>
          <note>
            Hans Bredberg, gäller en ryska som fått avslag på sin asylansökan,
            både av invandrarverket och regeringen. Enligt utlänningslagens
            definition är hon en de facto-flykting, en grupp som enligt decemberbeslutet
            alltså inte får stanna.
          </note>
          <note>
            Invandrarverket påpekar i sitt avslag att verket stöder regeringens
            beslut från 1989, och regeringen påpekar i sitt avslag att den
            delar invandrarverkets bedömning. Beslutsmotiveringen är helt
            orimlig, säger Hans Bredberg. Det är som när den ena åsnan kliar
            den andra, tillägger han.
          </note>
          <note>
            Jag vill gärna få ett motdrag från statsrådet Maj-Lis
          </note>
          <note>
            Lööw på den här artikeln.
          </note>
          <note type="speaker">
            Anf. 22 Statsrådet MAJ-LIS LÖÖW (s):
          </note>
          <note>
            Herr talman! Då får väl den ena åsnan försöka ge ett svar. Jag
            ställer mig dock tveksam till att föra en debatt med Hans Bredberg
            via Anna Horn af
          </note>
          <note>
            Rantzien här i kammaren.
          </note>
          <note>
            Anna Horn af Rantzien tar upp två frågor i sin interpellation.
            Den ena handlar om huruvida amerikanska desertörer från Tyskland,
            som inte ville ge sig av till kriget i Persiska viken, skulle
            få komma hit. Det har blivit och var väl redan då en hypotetisk
            fråga på så sätt att den aldrig behövde prövas. Såvitt jag vet
            var det aldrig några amerikanska desertörer som sökte sig till
            Sverige för att få en fristad på den grunden. Men frågan har,
            som jag påpekade, blivit överspelad genom vapenstilleståndet.
            Lyckligtvis behövde vi aldrig pröva den saken. Självklart måste
            dock fall, som har sin grund i en vägran i att delta i en militär
            aktion beslutad av FN, ett beslut som Sverige står bakom, inta
            en särställning i detta avseende. Att det i sådana fall skulle
            fordras särskilt starka skäl för uppehållstillstånd här ligger
            i sakens natur.
          </note>
          <note>
            Det är utomordentligt svårt att uttala sig mer precist än så,
            eftersom det i detta fall precis som i alla andra fall är de sammantagna
            omständigheterna i de individuella ärendena som måste ligga till
            grund för ett beslut. Vi har över huvud taget inte haft något
            sådant ärende att ta ställning till.
          </note>
          <note>
            Den andra frågan handlar om hur länge undantaget från de kriterier
            för asyl som ligger i botten i lagen skall gälla. Jag har pekat
            på att också det grundar sig på en lagparagraf som riksdagen har
            antagit.
          </note>
          <note>
            Självklart är målsättningen att komma tillbaka till ett förhållande
            där den lag som ligger till grund för utlänningslagstiftningen
            gäller. Ingen har någonsin ifrågasatt att detta har varit ett
            undantag på grund av speciella omständigheter.
          </note>
          <note>
            Jag har flera gånger sagt att ett par förutsättningar måste finnas
            för att vi skall kunna återgå till de kriterier som gällde före
            december 1989. Vi har fortfarande 30 000 människor på förläggningar.
            Vi har ofta här i kammaren fått kritik för att dessa förläggningar
            inte är av bästa beskaffenhet. Det finns förvisso dåliga förläggningar,
            och vi behöver få fart på genomströmningarna i förläggningarna
            så att det blir möjligt att minska behovet av förläggningsplatser.
            En annan sak gäller de långa väntetiderna. Även om vi nu kan glädja
            oss åt att väntetiderna börjar pressas nedåt är de fortfarande
            för långa, och det är antalet ärenden som är boven i det dramat.
            Vi vill alltså veta att vi är på väg att överbrygga dessa svårigheter,
            och vi har också sagt att vi vill veta om den senaste tidens låga
            inströmning av flyktingar och asylsökande har stabiliserats. Inströmningen
            kanske inte kommer att vara så låg som den är i dag, men vi hoppas
            att den skall ligga på en hanterbar nivå. Det finns nämligen stora
            osäkerhetsfaktorer härvidlag. Först var det Gulfkrisen, men vi
            följer också mycket noga utvecklingen i vårt närmaste grannskap,
            dvs. i
          </note>
          <note>
            Sovjet, för att se att vi inte tillföljd av utvecklingen där
            får en stor inströmning av asylsökande.
          </note>
          <note>
            Jag är förhoppningsfull om att vi skall kunna komma till rätta
            med dagens situation både vad gäller de asylsökande, förläggningsverksamheten
            och väntetiderna. Vi skall väl också hoppas att utvecklingen i
            världen fortsätter att vara sådant att vi slipper få ytterligare
            stora flykting- och asylströmmar. Det kan vi få om det inträffar
            något dramatiskt och beklagligt någonstans i världen.
          </note>
          <note>
            Anf. 23 ANNA HORN AF RANTZIEN
          </note>
          <note>
            (mp):
          </note>
          <note>
            Herr talman! Jag förstår mycket väl att det här rör sig om oerhört
            svåra frågor, med tanke på det osäkra läget i världen. På en av
            mina frågor fick jag dock aldrig något svar. Den gäller det intressanta
            konstaterandet att advokaten Hans Bredberg har en åsikt som går
            stick i stäv mot statsrådets, nämligen om den nämnda undantagslagen
            verkligen kan tillämpas som vore den en lag. Jag har själv inte
            fått reda på hur det gick i regeringsrätten. Jag uppfattade inte
            att statsrådet gav något besked på den punkten, men det är något
            som hon måste känna till.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1990/91:149 om idrottsrörelsens ekonomiska
            villkor
          </note>
          <note type="speaker">
            Anf. 24 Statsrådet ERIK ÅSBRINK (s):
          </note>
          <note>
            Herr talman! Stig Bertilsson har frågat mig om jag är beredd
            att medverka dels till att en utredning, syftande till att ideella
            föreningar får avdragsrätt för ingående mervärdeskatt, snabbt
            genomförs, dels till att en utredning genomförs om de ideella
            föreningarnas avgifts- och skattesituation. Frågan har ställts
            mot bakgrund av den genomförda skattereformen och idrottsrörelsens
            ekonomiska villkor.
          </note>
          <note>
            En av utgångspunkterna för den reformerade mervärdeskatten har
            varit att de dolda eller indirekta subventioner som tidigare förekommit
            i mervärdeskattesystemet i form av reduceringsregler eller undantag
            från skatteplikten i möjligaste mån bör undanröjas. I den mån
            en verksamhet -- trots dessa utgångspunkter -- ändå av någon anledning
            bör stå utanför den generella beskattningen, bör detta inte innebära
            annat än att den som omsätter den skattefria varan eller tjänsten
            helt står utanför mervärdeskattesystemet.
          </note>
          <note>
            S.k. kvalificerade undantag bör således över huvud taget inte
            förekomma.
          </note>
          <note>
            Med dessa utgångspunkter anser jag det uteslutet att införa en
            ordning som innebär att en viss verksamhet får en generell avdragsrätt
            för mervärdeskatt utan att motsvarande skattskyldighet föreligger,
            i synnerhet som denna ordning skulle betingas enbart av subventionsskäl.
          </note>
          <note>
            Jag är således inte beredd att medverka till att en utredning
            med det angivna syftet genomförs.
          </note>
          <note>
            I fråga om de ideella föreningarnas skattesituation i övrigt
            har stiftelse- och föreningsskattekommittén
          </note>
          <note>
            (Fi 1988:03) i uppdrag att göra en översyn av bl.a.
          </note>
          <note>
            de ideella föreningarnas inkomst- och förmögenhetsbeskattning.
            Vad gäller de sociala avgifterna kan påpekas att regeringen i
            proposition
          </note>
          <note>
            1990/91:76 har föreslagit att ersättning som en idrottsutövare
            erhåller från en ideell förening inte skall räknas med vid beräkning
            av sjukpenningsoch pensionsgrundande inkomst av anställning och
            inte utgöra underlag för arbetsgivaravgifter om den understiger
            ett halvt basbelopp per år. Riksdagen har nyligen fattat beslut
            på grundval av propositionen (SfU10, rskr. 116). Jag anser mot
            den angivna bakgrunden det inte heller påkallat med något ytterligare
            utredningsarbete inom det aktuella området.
          </note>
          <note type="speaker">
            Anf. 25 STIG BERTILSSON (m):
          </note>
          <note>
            Herr talman! Jag vill tacka statsrådet för svaret.
          </note>
          <note>
            Det är precis som statsrådet säger så, att interpellationen är
            ställd mot bakgrund av skatteomläggningen. Men huvudorsaken till
            att jag har ställt interpellationen är en del uttalanden av idrottsministern,
            och det är också anledningen till att jag i första hand riktade
            interpellationen till honom. Det har förekommit diverse motsägelsefulla
            uttalanden, som jag skall be att få återkomma till.
          </note>
          <note>
            Först vill jag konstatera att biträdande finansministern ger
            mycket raka och klara svar på de frågor jag har ställt. Jag måste
            säga att jag drar den slutsatsen att det här saknas en viss känsla
            för breddidrottens ekonomiska situation.
          </note>
          <note>
            Under hela 1990 förekom en debatt om vilka effekter skatteomläggningen
            skulle få för idrottsrörelsen. Bl.a. statsrådet Åsbrink och statsrådet
            Lönnqvist lovade då, att om det blev fråga om negativa effekter
            så skulle man vidta
          </note>
          <note>
            ''motverkande åtgärder''. Av det har vi inte sett så mycket förutom
            socialavgifterna, som statsrådet alldeles nyss nämnde. Den stora
            delen, dvs. den ökade mervärdesbeskattningen, som kostar den svenska
            idrotten mellan 300 miljoner och 400
          </note>
          <note>
            miljoner under ett år, är man emellertid inte alls beredd att
            åtgärda. Jag kan bara konstatera att den svenska regeringen uppenbarligen
            anser att ideellt arbete och ideell verksamhet skall vara med
            och betala en redan totalt finansierad eller t.o.m.
          </note>
          <note>
            överfinansierad skatteomläggning.
          </note>
          <note>
            Jag ställde som sagt min interpellation på grund av att det uppenbarligen
            finns en spricka i regeringen i fråga om hur skatteomläggningen
            skall drabba idrotten. Det var därför jag riktade interpellationen
            till idrottsministern. Han har nämligen, bl.a. i brev till Västgötaidrotten,
            uppmanat idrottsrörelsen att försöka bilda ekonomiska föreningar
            och att avstå från att ta emot kommunala bidrag till drift av
            anläggningarna och i stället låta kommunerna betala sådant själva.
          </note>
          <note>
            Jag kan inte tolka det på annat sätt än att man ser detta som
            en möjlighet att minska föreningarnas kostnadsbörda, vilken är
            en direkt följd av skatteomläggningen.
          </note>
          <note>
            Jag måste då fråga det statsråd som är här i dag: Är det statsrådets
            och regeringens mening att den svenska idrotten skall söka sig
            fram på vägar som innebär att man exempelvis bildar ekonomiska
            föreningar för att slippa momskostnader? Detta är i så fall för
            den svenska breddidrotten i allmänhet någonting helt nytt, någonting
            man inte alls har någon vana av och som man heller inte förknippar
            med breddidrott i allmänhet.
          </note>
          <note>
            Jag skall också i det här sammanhanget helt kort ta upp en annan
            sida av idrottens ekonomi. Det gäller det faktum att idrotten
            på senare år har fått allt större bekymmer att hävda sig på ett
            traditionellt finansieringsområde, nämligen spelmarknaden.
          </note>
          <note>
            Jag tar upp detta utifrån den utgångspunkten att de statliga
            spelen och lotterierna som bekant har vuxit väldigt mycket under
            de senaste 20 åren. Detta har lett till att idrottens del av spelmarknaden
            har minskats högst väsentligt. Man räknar med att spelmarknaden
            omsätter ungefär 20 miljarder kronor varje år i vårt land, och
            denna marknad ökar hela tiden. Idrotten får varje år en mindre
            del av den totala spelmarknaden på grund av att staten konkurrerar
            på andra villkor än dem man har inom idrottsrörelsen. Idrottens
            spel är ju mycket begränsade när det gäller vinster, och man har
            krångel när det gäller tillstånd och liknande. Detta gör att idrotten
            kommer i ett givet underläge.
          </note>
          <note>
            Vi har i dagarna sett att man aktualiserar ytterligare två nya
            spel, kallade Safari och Spader. Jag måste då ställa frågan om
            detta kan anses stämma överens med vad man tidigare har uttalat
            från statligt håll, dvs. att de statliga spelen inte ytterligare
            bör få breda ut sig på de ideella spelens bekostnad. Detta sades
            så tidigt som 1979 i lotteriutredningen. Men vi ser hela tiden
            en fortsatt ökning av antalet statliga spel och lotterier. Här
            skulle man annars kunna låta idrottsföreningarna vara med och
            konkurrera på lika villkor genom att slopa de begränsningar som
            gäller för pennningvinster och liknande. Är statsrådet beredd
            att medverka till en sådan utveckling?
          </note>
          <note type="speaker">
            Anf. 26 Statsrådet ERIK ÅSBRINK (s):
          </note>
          <note>
            Herr talman! Stig Bertilsson säger att mitt svar andades en brist
            på förståelse för breddidrottens situation. Jag kan inte förstå
            en sådan tolkning. Vad jag har redogjort för är de skatteregler
            som gäller efter skattereformen, de regler som gäller såväl för
            idrotten som för andra folkrörelser och även för grupper i övrigt.
            Jag har där klart angivit syftet och inriktningen bakom de förändringar
            som har gjorts, inte minst på mervärdeskattens område.
          </note>
          <note>
            Det är riktigt att vi på ett tidigt stadium sade, att i den mån
            vi kunde upptäcka allvarliga negativa effekter för ideella folkrörelser,
            inkl.idrotten, skulle vi också kompensera dem för detta. Vi har
            kunnat notera att det helt klart har uppstått vissa kostnadsökningar
            till följd av inte minst de ökade indirekta skatterna.
          </note>
          <note>
            Vad man också bör komma ihåg, och som alltför ofta glöms bort
            i debatten, är de positiva effekter som skattereformen innebär
            även för folkrörelserna och för samhället i stort. Vi skall inte
            glömma bort att vi på detta sätt ger svenska folket en ökad köpkraft
            motsvarande inemot 100
          </note>
          <note>
            miljarder kronor. Det vore mycket förvånande om man inte även
            inom idrottsrörelsen kunde vara mer framgångsrik och konkurrera
            med en del av de pengarna. Jag är övertygad om att detta kommer
            att ske.
          </note>
          <note>
            Trots detta lade vi emellertid i budgetpropositionen fram förslag
            om förbättringar på olika områden.
          </note>
          <note>
            Där avsattes en ram på 100 miljoner kronor för ökat stöd till
            folkrörelserna. Vi har anledning att förmoda att merparten av
            de pengarna kommer att gå till idrottsrörelsen i form av kraftigt
            förbättrat lokalt aktivitetsstöd.
          </note>
          <note>
            Inom parentes sagt är detta ett stöd som över huvud taget inte
            skulle ha varit kvar om det parti som Stig
          </note>
          <note>
            Bertilsson tillhör hade fått möjlighet att förverkliga sina intentioner
            för några år sedan. Tanken var ju då att man helt skulle avveckla
            detta stöd. Vi förbättrar det nu kraftigt i stället, och jag vet
            att man inom idrottsrörelsen sätter stort värde på det.
          </note>
          <note>
            Men det är inte bara den förändringen som är aktuell, utan det
            sker även andra uppräkningar av anslagen till idrotten. Här ingår
            också någonting som man fäster mycket stor vikt vid, nämligen
            avgiftsbefrielsen för inkomster upp till ett halvt basbelopp.
            Detta har av idrottsrörelsen värderats till mellan 150 milj.kr.
            och 200 milj.kr. om året. Jag tror att det möjligen är högt räknat,
            men det är idrottsrörelsens beräkningar, och det visar att man
            uppenbarligen tillmäter detta en mycket stor vikt.
          </note>
          <note>
            I anknytning till detta vill jag också säga några ord om vad
            som sker på spelområdet. Det är inte sant, som Stig Bertilsson
            säger, att de statliga spelen breder ut sig på bekostnad av folkrörelsernas
            spel.
          </note>
          <note>
            Under de senaste åren har tvärtom de statliga spelen stagnerat.
            Om man tar hänsyn till inflationen har de i själva verket minskat
            i omfattning. Det sker på detta område en viss utveckling. Gamla
            spelformer sjunker undan, och nya kommer till på grund av att
            folk har nya önskemål och nya vanor. Då måste man ändå tillåta
            de statliga spelbolagen att anpassa sig till detta.
          </note>
          <note>
            Totalt sett är det alltså ingalunda fråga om någon expansion,
            utan en mycket svag utveckling.
          </note>
          <note>
            Vi har dessutom i stigande utsträckning medverkat till att de
            statliga spelbolagen i olika former ger stöd till idrotten. Tipstjänst
            har fått ökade möjligheter att göra detta. AB Trav och Galopp
            -- som i och för sig inte är statligt, men där staten i hög grad
            påverkar reglerna i hög grad -- försörjer en hel idrottsgren,
            en hel bransch som utvecklas mycket framgångsrikt i Sverige jämfört
            med de flesta andra länder.
          </note>
          <note>
            Skattereformen är inte överfinansierad. När man räknar in finansieringen
            i sin helhet finner man likväl att svenska folket har fått en
            förbättrad köpkraft med 2 % i år. Vi tar således inte ut mera
            skatt än tidigare, snarare tvärtom.
          </note>
          <note>
            Slutligen finns det ingen spricka i regeringen. Jag skall inte
            upprepa vad som tidigare har sagts i kammaren. Den debatt som
            fördes mellan idrottsministern och Stig Bertilsson får tala för
            sig.
          </note>
          <note>
            För min del kan jag nöja mig med att konstatera att självfallet
            skall idrottsrörelsen liksom alla andra lojalt följa de gällande
            skattereglerna. Man skall inte betala en krona mer än nödvändigt
            i skatt, men man skall inte heller ägna sig åt manipulationer
            som står i strid med skattelagarna.
          </note>
          <note type="speaker">
            Anf. 27 STIG BERTILSSON (m):
          </note>
          <note>
            Herr talman! Med all respekt för statsrådet måste jag säga att
            ett svar som andas förståelse för idrottsrörelsernas situation
            skulle ha sett annorlunda ut än det som vi har hört här nu. Jag
            skall gärna upprepa det jag tyckte var positivt, åtminstone som
            en övergångslösning. Det gäller förändringen av de sociala avgifterna.
            Regeringen har där tagit hänsyn och tagit fasta på kritiken. Det
            handlar kanske om 150 milj.kr., och det är bra.
          </note>
          <note>
            Den stora delen av kostnadsökningen hänförs sig dock ändå till
            den breddade mervärdesbeskattningen. Det rör sig om åtminstone
            dubbelt så stora belopp som socialavgifterna. Det slår framför
            allt mycket hårt mot breddidrotten och de små föreningarna.
          </note>
          <note>
            Vi har kunnat notera vissa kostnadsökningar för de ideella föreningarna,
            säger statsrådet. Det rör sig inte bara om vissa kostnadsökningar.
            Det finns idrottsföreningar i vårt land som får kostnadsökningar
            på hundratusentals kronor som en följd av den nya och utvidgade
            mervärdesbeskattningen. Bandyföreningar får t.ex. betala moms
            på energi. Det går åt mycket energi när man skall hålla i gång
            en bandybana. Det kan röra sig om hundra till tvåhundratusen kronor.
          </note>
          <note>
            Det gäller föreningar som har byggt banor ideellt, därför att
            de från början inte har kunnat få hjälp från kommunen och andra.
            De hamnar nu i en helt omöjlig situation. Under det här året kommer
            vi att få se effekterna av detta.
          </note>
          <note>
            När det gäller det lokala aktivitetsstödet är det inte sant som
            statsrådet sade, att om moderaterna hade fått bestämma så hade
            det inte funnits kvar. Det förslag som moderaterna lade fram år
            1985 innebar att vi tyckte att staten inte skall ge direkta bidrag
            till föreningslivet. Det skall framför allt skötas via kommunerna
            och riksidrotten. Därför tyckte vi att man skulle ta bort den
            statliga delen av det lokala aktivitetsstödet. Det handlade då
            om ungefär 50
          </note>
          <note>
            milj.kr. Detta kan jämföras med de 300 milj.kr.
          </note>
          <note>
            som på ett bräde tas undan från idrotten genom ökad momsbeskattning.
            Jag tycker att dessa siffror i hög grad talar för sig själva.
          </note>
          <note>
            Jag fick inget svar på frågan om statsrådet anser att ekonomiska
            föreningar och liknande är en framkomlig väg. Det svar jag har
            fått i dag är att befrielse från mervärdeskatt inte är att tänka
            på.
          </note>
          <note>
            Kan statsrådet tänka sig momsregistrering för ideella föreningar?
            Jag tycker att man skall försöka hitta lösningar när man har ställt
            till med den här situationen för den svenska idrottsrörelsen.
            Man bör inte vara så blankt avvisande till den situation som har
            uppstått. Den är faktiskt allvarlig.
          </note>
          <note>
            Avslutningsvis vill jag konstatera att det statliga spelet har
            brett ut sig, och jag kanske får möjlighet att återkomma litet
            till det.
          </note>
          <note type="speaker">
            Anf. 28 Statsrådet ERIK ÅSBRINK (s):
          </note>
          <note>
            Herr talman! Jag är ganska van vid att stå i denna kammare och
            svara på frågor och interpellationer från bl.a. olika riksdagsmän
            från moderata samlingspartiet. Det genomgående är då en oerhörd
            klagan över skattereformen och dess effekter. Som motvikt kan
            jag konstatera att denna skattereform får ett allt starkare stöd
            hos svenska folket i takt med att man nu ser hur den fungerar
            i verkligheten. Klagolåtarna har ganska litet med verkligheten
            att skaffa.
          </note>
          <note>
            Som vanligt framförs krav på utgiftsökningar och skattesänkningar.
            Det sägs aldrig ett ord om hur detta skall betalas. Det är då
            inte konstigt att det gapar jättelika hål i det s.k. budgetalternativ
            som moderaterna representerar. Det handlar om en löftespolitik
            utan täckning. Det handlar om konfetti som strös över svenska
            folket.
          </note>
          <note>
            Trovärdigheten är dock lika med noll, och varje seriös betraktare
            vet att inte ens bråkdelen av alla dessa löften går att genomföra
            i praktisk handling.
          </note>
          <note>
            Skulle ni ändå få chansen att göra det och verkligen hålla fast
            vid era löften, skulle det leda till ekonomisk katastrof. Det
            skulle leda till galopperande inflation, skyhöga räntor, valutautflöde
            och total kollaps för den svenska ekonomin.
          </note>
          <note>
            Jag tror att varken idrottsrörelsen eller någon annan grupp i
            samhället har något som helst intresse av den här typen av löftespolitik.
            När man hör Stig Bertilsson och andra företrädare som lovar runt,
            måste man ta det med åtskilliga nypor salt. Er trovärdighet när
            det gäller rundhänta löften till olika folkrörelser är inte särskilt
            stor. Ni visade i
          </note>
          <note>
            1985 års valrörelse vad ni egentligen avser att skära ned på
            stödet. Nu har ni lärt er att ni skall vara försiktigare med att
            ge konkreta besked om hur era skattesänkningslöften skall finansieras.
            Jag tror nog att folk i allmänhet förstår att om man skall avlöva
            den offentliga sektorn genom att sänka skatterna så kraftigt som
            ni påstår er vilja göra, försämras statens och kommunens möjligheter
            att stödja folkrörelserna -- de förbättras inte.
          </note>
          <note>
            Jag såg för en tid sedan en jämförelse mellan hur mycket vi lägger
            ned i stöd till idrotten i Sverige och i det konservativt styrda
            Storbritannien. Vi satsar ungefär dubbelt så mycket som engelsmännen
            gör.
          </note>
          <note>
            Det kanske ger en fingervisning om vad som skulle vänta idrottsrörelsen
            och andra folkrörelser om moderaterna fick chansen att förverkliga
            sin politik.
          </note>
          <note>
            När det gäller bildande av ekonomiska föreningar tänker jag inte
            ge några råd till enskilda idrottsföreningar om hur de skall hantera
            sin verksamhet. Det vet de i allmänhet mycket bättre själva. Förhållandena
            kan variera från fall till fall.
          </note>
          <note>
            Min bedömning är dock att man i allmänhet inte kan uppnå någon
            skattefavör genom att bilda ekonomiska föreningar. Idrottsrörelsen
            skall självfallet -- det utgår jag också ifrån att den gör --
          </note>
          <note>
            följa de skatteregler som gäller. Man skall dock naturligtvis
            inte betala mer skatt än vad som krävs.
          </note>
          <note type="speaker">
            Anf. 29 STIG BERTILSSON (m):
          </note>
          <note>
            Herr talman! Det stämmer att vi klagar över skatteomläggningens
            finansieringsdel. Kritiken riktas mot att man total- eller överfinansierar
            en skatteomläggning. På denna punkt är vi oense.
          </note>
          <note>
            Statsrådet konstaterar att vår kritik inte har någon trovärdighet.
            Jag kan inte se att det finns några tecken i samhället som tyder
            på att socialdemokraternas presentation har lett till någon ökad
            trovärdighet för det socialdemokratiska partiet under den tid
            som detta har diskuterats.
          </note>
          <note>
            Men det lär väl ge sig fram till valrörelsen.
          </note>
          <note>
            Det målas upp en skräckbild av vad det moderata alternativet
            innebär. Statsrådet återkommer till den lilla frågan om det lokala
            aktivitetsstödet. Vårt förslag ser inte ut så som statsrådet försöker
            framställa det. Vi tyckte att man av rationella, enkla skäl skulle
            lägga över den kostnaden på kommunerna. När förslaget framfördes
            var det möjligt. Sedan dess har det lokala aktivitetsstödet förändrats,
            och därför behöver inte vårt krav kvarstå.
          </note>
          <note>
            Försök inte komma med en sådan skräckbeskrivning, särskilt inte
            i jämförelse med hur ni nu riktar ett dråpslag mot idrotten. Om
            ni tycker att 50 miljoner år 1985 var mycket pengar när vi ville
            flytta finansieringen, skall ni jämföra det med att ni nu drar
            undan åtminstone 300 miljoner och kanske 400 miljoner från idrotten.
            Det är den jämförelsen man måste göra när man har den här bilden
            framför sig.
          </note>
          <note>
            Sedan tycker jag att det är bra att statsrådet klargör att bildande
            av ekonomiska föreningar inte är någon framkomlig väg. Det beskedet
            har vi fått även av skattemyndigheter. Däremot anser idrottsministern
            att man kan försöka gå den vägen.
          </note>
          <note>
            Det vore också intressant att få höra om statsrådet har några
            synpunkter på tanken att föreningarna skulle avstå från anslag
            till driften av anläggningarna och att man i stället skulle låta
            kommunen svara för den uppgiften. Det vore mycket intressant att
            få veta om statsrådet anser att det är en framkomlig väg.
          </note>
          <note>
            Så i all korthet några ord om det statliga spelet, som jag inte
            hann beröra tidigare. Jag tror att statsrådet vet att det statliga
            spelet har tagit en allt större andel av den totala spelmarknaden.
            Idrotten hade för 15 år sedan en tredjedel av spelmarknaden, medan
            andelen i dag är mindre än en femtedel.
          </note>
          <note>
            Idrotten har alltså fått stå tillbaka för det statliga spelet.
            Statsrådet sade att man måste låta staten anpassa sina spelformer.
            Varför inte låta även idrotten göra det? Varför inte låta idrotten
            få konkurrera spelmarknaden på likvärdiga villkor?
          </note>
          <note>
            Då skulle kraven på statliga bidrag minska.
          </note>
          <note>
            Idrotten skulle bli mer självfinansierad, och vi skulle få en
            starkare idrottsrörelse. Det tror jag faktiskt att samhället skulle
            må bra av.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1990/91:147 om beskattningen av folkpensionärer
          </note>
          <note type="speaker">
            Anf. 30 Statsrådet ERIK ÅSBRINK (s):
          </note>
          <note>
            Herr talman! Martin Olsson har frågat mig vilka statsfinansiella
            skäl och beräkningar som låg bakom regeringsförslaget om utformningen
            av pensionärernas skatte- och KBT-regler. Vidare har han frågat
            om jag anser att marginaleffekter på över 100 % för folkpensionärer,
            som har låg pension men besparingar, är acceptabla samt slutligen
            om regeringen avser att under innevarande år medverka till att
            dessa pensionärer får med övriga inkomsttagare jämförbara marginaleffekter.
          </note>
          <note>
            Bakgrunden till frågeställningen är denna.
          </note>
          <note>
            I och med skattereformen avskaffas det s.k. extra avdraget för
            folkpensionärer och ersätts med ett särskilt grundavdrag, SGA.
            Detta uppgår till 1,5
          </note>
          <note>
            basbelopp (48 300 kr. för 1991) för ensamstående samt till 1,325
            basbelopp för gifta (42 665 kr. för
          </note>
          <note>
            1991). Syftet med SGA är att folkpension och pensionstillskott,
            dvs. basförmånerna skall vara skattefria.
          </note>
          <note>
            SGA trappas av med 65 % av övriga pensionsinkomster frånsett
            inkomster från privata pensionsförsäkringar. Under åren 1991 och
            1992
          </note>
          <note>
            reduceras SGA med 65 % av inkomst av kapital och inkomst av passiv
            näringsverksamhet. Såvitt gäller kapitalinkomster gäller dock
            avtrappningen endast inkomster till den del de överstiger 1 600
            kr.
          </note>
          <note>
            Löneinkomster reducerar inte SGA. Under åren
          </note>
          <note>
            1991 och 1992 reduceras SGA även mot förmögenhet.
          </note>
          <note>
            Även det kommunala bostadstillägget KBT är inkomstprövat. Reglerna
            innebär i princip att förmånen minskas med den försäkrades inkomster
            vid sidan av folkpensionen. Även förmögenhet beaktas vid inkomstprövningen.
          </note>
          <note>
            Jag övergår nu till att besvara Martin Olssons frågor.
          </note>
          <note>
            Det särskilda grundavdraget för pensionärer syftar till att undanta
            ålderspensionärernas grundförmåner från beskattning utan att samtidigt
            oskäliga skattelättnader uppstår för dem som har höga pensionsinkomster.
            Reglerna har också utformats på ett sådant sätt att marginaleffekterna
            för arbets- och kapitalinkomster minskas jämfört med de äldre
            reglerna. Detta uppnås genom att det särskilda grundavdraget inte
            avtrappas mot arbetsinkomster och genom att, efter en övergångsperiod
            på två år, någon avtrappning av
          </note>
          <note>
            SGA inte sker mot kapitalinkomster och förmögenhet. Pensionärerna
            får således efter övergångsperioden samma marginaleffekter avseende
            kapitalinkomster som övriga skattskyldiga.
          </note>
          <note>
            Jag delar självfallet uppfattningen att det inte är bra med höga
            marginaleffekter för pensionärernas kapitalinkomster. Det hade
            naturligtivis därför i och för sig varit önskvärt att den förbättring
            som inträder år 1993 då avtrappningen av det särskilda grundavdraget
            mot kapital och förmögenhet upphör kunde ha genomförts i samband
            med skattereformens ikraftträdande. Kostnaden för den slopade
            avtrappningen skulle emellertid ha uppgått till ca 2,1 miljarder
            kronor per år. Om även avtrappningen av KBT mot förmögenhet och
            kapital skulle slopas tillkommer en kostnad på ca
          </note>
          <note>
            0,8 miljarder kronor. Inom ramen för en ansvarsfull finansiering
            av skattereformen har det därför inte varit möjligt att tidigarelägga
            denna förbättring.
          </note>
          <note>
            Övergångsvis sker därför en avtrappning på grund av kapitalinkomster
            och förmögenhet på i huvudsak samma sätt som i det gamla systemet.
          </note>
          <note type="speaker">
            Anf. 31 MARTIN OLSSON (c):
          </note>
          <note>
            Herr talman! Jag tackar statsrådet Åsbrink för svaret på de tre
            frågor som min interpellation om straffbeskattningen av sparsamma
            pensionärer utmynnade i. Mitt tack gäller att ett svar har getts
            och inte innehållet i statsrådets svar.
          </note>
          <note>
            Århundradets skattereform hade flera goda syften.
          </note>
          <note>
            Bl.a. genom lägre marginalskatter skulle arbete och sparande
            stimuleras. Genom enhetlighet skulle skattesystemet förenklas.
          </note>
          <note>
            Vissa grupper av pensionärer får emellertid inte alls del av
            de fördelar som skattereformen skulle ge.
          </note>
          <note>
            Pensionärer med inkomster under ca 90 000 kr. och med besparingar
            på över 100 000 kr. kan få vidkännas marginaleffekter på långt
            över 100 %.
          </note>
          <note>
            Dessutom gäller skatte- och bidragsregler som är svåra för den
            enskilde att överblicka. Reglerna har effekter rakt motsatta dem
            som skattereformen skulle ge. Jag tror inte att kännedomen om
            dessa regler är särskilt god ens i denna kammare, eftersom en
            majoritet har slagit vakt om dessa regler trots de många påpekanden
            som bl.a. jag gjort om de orimligheter som reglerna leder till.
          </note>
          <note>
            Som jag redovisat i interpellationen innebär de regler som skall
            gälla i år och nästa år att en pensionär med låg pension men med
            besparingar i verkligheten får betala över 80 % skatt på ränteinkomst
            som utgör avkastning på en besparing på över 100 000 kr. Dessutom
            reduceras en sådan pensionärs kommunala bostadstillägg, så att
            den samlade marginaleffekten på ränteinkomster blir över 130 %.
            En sådan pensionär förlorar alltså på att ha besparingar på bank
            i stället för att ha dem i madrassen, för att använda ett populärt
            uttryckssätt.
          </note>
          <note>
            Skattereformen har lett till att alla vi andra, alltså vi som
            ännu inte är pensionärer eller pensionärer med inkomster över
            90 000 kr., betalar endast 30 %
          </note>
          <note>
            i skatt på våra ränteinkomster. För oss alla andra utgår förmögenhetsskatt
            först när förmögenheten överstiger 800 000 kr. Detta var välkomna
            förbättringar i skattereglerna, och syftet var att vi skulle få
            regler som inte motlle få regler som inte motverkar utan i stället
            stimulerar sparandet.
          </note>
          <note>
            Vilka pensionärer är det då som drabbas av de av mig kritiserade
            reglerna? Det är de som under sina yrkesverksamma år haft låga
            inkomster, något som i sin tur har lett att de har låg eller ingen
            ATP. Det är i stor utsträckning kvinnor som skött hem och barn
            och kanske haft deltidsarbete eller arbetat i makarnas gemensamma
            rörelse. Men även många män ingår i den drabbade gruppen. Gemensamt
            för dem som drabbas är att det trots begränsade inkomster lyckats
            få ihop besparingar. I många fall har besparingarna uppstått genom
            satsningar på ett eget hus. När man på ålderns dagar säljer huset,
            kanske efter det att en av makarna har gått bort, frigörs kapitalet,
            varvid de av mig kritiserade skatte- och bidragsmässiga reglerna
            uppstår.
          </note>
          <note>
            Jag vill erindra om att de nya arvsreglerna innebär att efterlevande
            make behåller hela boet. Detta kommer att leda till att änkor
            och änklingar får en större förmögenhet än tidigare, då de i de
            flesta fall endast hade rätt till halva boet. De nya arvsreglerna,
            som skulle stärka den efterlevandes ställning, motverkas av de
            nämnda skatte- och
          </note>
          <note>
            KBT-reglerna.
          </note>
          <note>
            Jag vill påpeka att dessa regler leder till en straffbeskattning
            av låginkomsttagare som varit sparsamma. Reglerna slår alltså
            inte mot dem som konsumerat hela sin inkomst eller dem som haft
            så goda inkomster att de får högre ATP än vad drygt 3
          </note>
          <note>
            ATP-poäng ger. Varför skall just de små i samhället drabbas?
            Det har jag många gånger undrat över.
          </note>
          <note>
            Troligen beror det på att de inte varit tillräckligt högljudda.
            De har varit medvetna om att de genom skattereglerna bestraffas
            för sin sparsamhet, men de tigit och lidit.
          </note>
          <note>
            Min interpellation utmynnade i tre frågor.
          </note>
          <note>
            Den första gällde de i propositionen angivna statsfinansiella
            skälen för att i ytterligare två år behålla dessa orimliga regler.
            I svaret uppger statsrådet att dessa speciella regler gällande
            pensionärers ränteinkomster och besparingar betyder drygt 2 100
            milj.kr. i extra förmögenhetsskatt och skatt på räntor.
          </note>
          <note>
            Avtrappningen av KBT på grund av besparingar leder till ytterligare
            800 milj.kr. i bortfall för dessa pensionärer. Jag vill jämföra
            detta belopp med statens inkomster av den vanliga förmögenhetsskatten
            för fysiska personer. De beräknas för kommande budgetår uppgå
            till 2 924
          </note>
          <note>
            milj.kr. Det är ungefär samma belopp som de nämnda pensionärsgrupperna
            betalar i form av extra skatt och minskat bostadsstöd på grund
            av sina besparingar.
          </note>
          <note>
            Det är bra att min interpellation lett till att regeringen nu
            redovisar dessa belopp.
          </note>
          <note>
            Statsrådet försvarar reglerna och de belopp de medför med att
            de fordras för ''en ansvarsfull finansiering av skattereformen''.
          </note>
          <note>
            Vi har alltså haft råd att sänka allehanda skatter för oss andra
            men inte att avskaffa skatteregler som leder till att nämnda pensionärer
            förlorar på varje krona i ränta de får på sina besparingar. Anser
            statsrådet att det är en rimlig avvägning för att få vad statsrådet
            kallar en ansvarsfull finansiering?
          </note>
          <note>
            Min andra fråga i interpellationen var om statsrådet anser marginaleffekter
            på långt över 100 % vara acceptabla. Svaret är inte särskilt övertygande,
            eftersom det endast sägs att ''det inte är bra med höga marginaleffekter''.
            Jag vill därför upprepa frågan om statsrådet anser att de nämnda
            reglerna och marginaleffekter långt över 100 % är acceptabla.
            Svaret bör vara antingen ja eller nej.
          </note>
          <note>
            Min tredje fråga -- som var den viktigaste -- var om regeringen
            avser att medverka till att de av mig nämnda pensionärerna fr.o.m.
            innevarande år får samma låga marginaleffekter som gäller för
            oss andra. Svaret är ett nej, och det betyder att nämnda pensionärsgrupper
            under dessa två år får betala sammanlagt 5 800 milj.kr. i form
            av extra skatter och minskningar av bidrag.
          </note>
          <note type="speaker">
            Anf. 32 HUGO HEGELAND (m):
          </note>
          <note>
            Herr talman! Hur statsrådet Erik Åsbrink kan beteckna skatteomläggningen
            som ett exempel på en ansvarsfull finansiering är mig fullständigt
            obegripligt med tanke på att det här tas ut närmare
          </note>
          <note>
            3 miljarder under övergångsåren från pensionärer som tidigare
            inte hade någon skatt. Det är väl ingen
          </note>
          <note>
            ''sofistikerad'' inställning, för att citera statsrådets uttalande
            häromdagen, även om det nu kommer från en person som under större
            delen av sin verksamhet har ägnat sig åt en utpräglat intellektuell
            verksamhet, en verksamhet som jag hoppas kommer att återupplivas
            i debatter med just
          </note>
          <note>
            Erik Åsbrink, som ju lärde sig åtskilligt under utredningen om
            skatteomläggningen.
          </note>
          <note>
            Jag skall precisera den kritik som Martin Olsson nu har framfört
            mot den hårdhet med vilken pensionärerna drabbas av denna omläggning.
          </note>
          <note>
            För det första faller den 30-procentiga skatten på räntor eller
            aktieutdelningar, vilket inte förekommit tidigare för pensionärer
            med låga räntor eller utdelningar.
          </note>
          <note>
            För det andra minskar det kommunala bostadstillägget på grund
            av ränteinkomster.
          </note>
          <note>
            För det tredje ökar skatten på pensionen, därför att man har
            ränteinkomster.
          </note>
          <note>
            För det fjärde kan det kommunala bostadstillägget minska på grund
            av själva förmögenheten, alltså utöver att räntan på förmögenheten
            redan har lett till minskat bostadstillägg.
          </note>
          <note>
            För det femte kan skatten på pensionen öka på grund av själva
            förmögenheten, alltså utöver att räntan på pensionen redan givit
            en sådan skatteeffekt.
          </note>
          <note>
            I värsta fall kan detta betyda att man får en marginaleffekt
            på ca 134 %. Det finns även exempel på ännu högre effekter, som
            jag förmodar att även Margit Gennser kommer att precisera.
          </note>
          <note>
            Man behöver inte vara särskilt förmögen för att drabbas av ökningen
            av skatten och minskningen av bidragen, utan det börjar redan
            vid en förmögenhet på 15 000 kr. på banken och ger fullt utslag
            vid
          </note>
          <note>
            100 000 kr. 15 000--16 000 kr. är i dag inte mycket.
          </note>
          <note>
            För tjugo år sedan var motsvarande belopp realt sett bara hälften
            så stort. I 1946 års penningvärde motsvarade 1 500--1 600 kronor
            16 000 kronor i dagens penningvärde. Penningvärdet har alltså
            reducerats tiofaldigt. Ett penningsparande som var värt 100 000
            kronor år 1946 är i dag värt bara 10 000
          </note>
          <note>
            kronor.
          </note>
          <note>
            Nu får alltså pensionärer som förut inte hade någon skatt på
            sina räntor vara med om att finansiera skatteomläggningen. Nu
            tar man ut 30 % av ränteinkomster och aktieutdelningar över 1
            600 kr.
          </note>
          <note>
            Det är därför en fantastisk skrivning i statsrådets svar när
            han framhåller att såvitt avser kapitalinkomster gäller avtrappningen
            ''endast''
          </note>
          <note>
            inkomster till den del de överstiger 1 600 kr. Men majoriteten
            av pensionärerna har över 1 600 kr. i avkastning. Det behövs inte
            mer än 16 000 kr. på banken med 10 % avkastning för att man skall
            få
          </note>
          <note>
            1 600 kr. i inkomster.
          </note>
          <note>
            Belopp omkring 20 000 kr. drabbas alltså av detta, och det är
            inga stora belopp. Sådana besparingar har många pensionärer, kanske
            i viss utsträckning i madrassen -- något som måhända ökar till
            följd av detta, och det är inget att stå efter.
          </note>
          <note>
            Jag förstår inte hur statsrådet kan hävda att detta är en ansvarsfull
            finansiering. Mycket riktigt får dessa pensionärer en extra kostnad
            om 2,1 miljarder kronor, om man slopar avtrappningen. Därtill
            kommer ytterligare 0,8 miljarder genom avtrappningen av KBT på
            grund av förmögenhet.
          </note>
          <note>
            Att pensionärerna skall vara med om att betala detta är för mig
            obegripligt. Jag skulle gärna vilja få en närmare precisering
            av bakgrunden härtill. Det kan väl ändå inte betecknas som ansvarsfullt.
          </note>
          <note type="speaker">
            Anf. 33 MARGIT GENNSER (m):
          </note>
          <note>
            Herr talman! Martin Olssons interpellation är av stort principiellt
            intresse. Den belyser en rad mycket viktiga problem, inte minst
            av moralisk men även av praktisk natur. Eftersom jag sitter i
            socialförsäkringsutskottet kommer jag ofta i kontakt med de här
            mycket svåra tekniska problemen.
          </note>
          <note>
            Jag vill först få ett principiellt uttalande beträffande skattereglerna.
            Jag vill fråga herr Åsbrink: Leder inte en lagstiftning utformad
            så att den skapar uppenbara Pomperipossa-effekter till frustration
            och tilltagande förakt för politiska beslut?
          </note>
          <note>
            Jag vill bara påpeka att jag tycker att utvecklingen är oroande.
            I detta fall har vi Pomperipossaeffekter. Sådana effekter på 133--134
            % är inte ovanliga, inberäknat verkeffekterna på KBT. Ser vi bara
            till skatteeffekterna, finner vi att de för förmögenheter på mellan
            15 000 och 100 000 kr.
          </note>
          <note>
            ligger på ungefär 50 %. För förmögenheter över
          </note>
          <note>
            100 000 kr. ligger de på 80 %.
          </note>
          <note>
            På Dagens Nyheter har man precis som vi riksdagsmän blivit nedringd,
            och man konstaterar där att ungefär 1 av 3 pensionärer drabbas
            av dessa effekter. Men DN har en optimistisk syn på detta och
            säger att det här finns en möjlighet till skatteplanering -- även
            om det var det som skulle undvikas. Man föreslår tre åtgärder,
            det finns säkerligen fler: att flytta pengar till den make som
            har den högsta inkomsten, att sätta pengarna på flerårskonto eller
            att placera dem i riksgäldsobligationer.
          </note>
          <note>
            Men ett av de viktigaste målen i skatteomläggningen var att komma
            ifrån skatteplaneringen. Är det inte nästintill en förfärande
            dubbelmoral att konstruera skatteregler som uppmuntrar våra allra
            äldsta och svagaste att ge sig in i skatteplanering?
          </note>
          <note>
            Herr Åsbrink säger att skälet till skattekonstruktionen är inkomsterna
            till statskassan. Men om det finns möjligheter till skatteplanering
            försvinner de inkomsterna.
          </note>
          <note>
            Förutsätter man att dessa gamla människor inte klarar av det?
            Här finns det ett starkt argument för att tidigarelägga reglerna
            som skall träda i kraft
          </note>
          <note>
            1993 till i dag. Eller avser herr Åsbrink att göra nya ingrepp
            mot skatteplaneringen?
          </note>
          <note>
            Den bärande frågan är väl ändå -- och det var även
          </note>
          <note>
            Martin Olsson inne på -- varför de svagaste pensionärerna skall
            finansiera skatteomläggningen på detta sätt. De har ju redan fått
            betala många gånger om genom att basbeloppet har gröpts ur och
            på grund av betydligt högre inflation än vad finansdepartementet
            har räknat med. Senast i går kunde vi höra att siffrorna ligger
            klart över 13 %.
          </note>
          <note>
            Varför har inte andra tillvägagångssätt valts för att tillfredsställa
            statskassans intressen? Varför infördes inte tidigare de regler
            som sedan när det blev kris i ekonomin infördes, nämligen sänkt
            ersättning i sjukförsäkringen? Det har klara dynamiska effekter.
            Redan första veckan gick antalet sjukanmälningar ned med 20--25
            %. I
          </note>
          <note>
            Malmö har de gått ned med 28 %. Det ger pengar, och det skapar
            effektivitet i näringslivet. I vissa företag har man redan upptäckt
            att det finns för många anställda.
          </note>
          <note>
            Är verkligen avdrag för fackföreningsavgifter viktigare än att
            undvika stötande Pomperipossaeffekter för de gamla som under svåra
            tider förde ett strävsamt liv? De satsade kanske på en bostadsrättslägenhet,
            sålde den senare och fick ett kapital på 50 000--100 000 kr.
          </note>
          <note>
            När vi diskuterar skatteomläggningen med herr
          </note>
          <note>
            Åsbrink, får vi alltid höra att vi företräder särintressena och
            herr Åsbrink är den oförvitlige försvararen av allmänintresset.
          </note>
          <note>
            Men är skatteomläggningen utformad för att tillfredsställa allmänintresset?
            Jag är inte riktigt säker på det, herr Åsbrink. Man går med på
            avdrag för fackföreningsavgifter. Jag tror också att motviljan
            mot att införa lämpliga regler inom socialförsäkringssektorn var
            en eftergift för de fackliga intressena.
          </note>
          <note>
            Man måste alltid titta på sin egen moral. Vi borde tänka på det
            gamla bibliska uttrycket om grandet och bjälken. Inte bara jag
            -- jag gör det varje kväll -- utan också herr Åsbrink.
          </note>
          <note type="speaker">
            Anf. 34 Statsrådet ERIK ÅSBRINK (s):
          </note>
          <note>
            Herr talman! Nu har ytterligare några personer från oppositionen
            uttalat nya önskemål och givit löften utan täckning. Har ni ingen
            räknekunnig person i oppositionskanslierna som kan sammanställa
            alla dessa löften och försöka bedöma effekterna av om alla dessa
            löften skulle infrias?
          </note>
          <note>
            Bara på denna korta stund när två interpellationer diskuteras
            har ni utlovat ett antal miljarder kronor.
          </note>
          <note>
            Lägger man till det till alla andra löften som ni strör omkring
            er, handlar det om tiotals miljarder kronor. Det är em politik
            som inte går att genomföra. Det är klart att det låter vackert,
            och det är valår. Men det har inte med verkligheten att skaffa.
          </note>
          <note>
            Jag vill införa en renhållningsuppgift. Det finns en betänklig
            oklarhet, för att inte säga ett vilseledande besked, från mina
            kära meddebattörer. Utan att säga det klart, men ibland är det
            nästan klart, låter ni förstå att marginaleffekterna för pensionärerna
            skulle vara en följd av skattereformen. Hugo
          </note>
          <note>
            Hegeland sade att det skulle vara en del av finansieringen av
            skattereformen. Det är inte sant.
          </note>
          <note>
            Det är totalt felaktigt. Det vore hederligt om ni kunde ställa
            er upp och erkänna detta. Det är fenomen som finns sedan lång
            tid tillbaka. De har inte införts med hjälp av skattereformen.
            Det fanns bl.a. under hela den sexåriga borgerliga regeringsperioden
            då ni regerade och hade möjlighet att göra något åt dessa marginaleffekter.
          </note>
          <note>
            Men ni gjorde inte det. Då hörde man inte mycket av detta patos
            för pensionärerna, för de sämst ställda och för besparingarna.
            Ni gjorde ingenting åt detta. Tvärtom höjdes marginalskatterna
            under den borgerliga tiden.
          </note>
          <note>
            När Hugo Hegeland och Margit Gennsers parti lämnade regeringen
            hade marginalskatten gått upp till 85 %. Det fanns pensionärer
            som hade det som utgångsläge. Ovanpå det skulle sedan de andra
            marginaleffekterna läggas. Även för pensionärer med mycket måttliga
            inkomster var marginaleffekterna betydligt högre än i dag.
          </note>
          <note>
            Med hjälp av skattereformen reducerar vi en rad viktiga marginaleffekter
            kraftigt. Det görs inte bara för de förvärvsarbetande utan också
            för pensionärerna. Vi har redan tagit bort en stor del av marginaleffekterna
            när det gäller pensionärernas arbetsinkomster, såväl löneinkomster
            som inkomster från näringsverksamhet. Motsvarande har skett när
            det gäller inkomster från privata pensionsförsäkringar.
          </note>
          <note>
            Denna riksdag har också beslutat, inte med er medverkan förvisso,
            att de återstående marginaleffekterna skall tas bort för kapitalinkomster
            och förmögenhet. Det kommer att ske 1993. Beslutet är redan fattat.
          </note>
          <note>
            Kom inte och påstå att vi med hjälp av skattereformen inför några
            nya effekter. Det är inte så. Det vore bra om ni kunde erkänna
            det. Redan under 1991 sänks marginaleffekterna också på kapitalinkomster
            för de flesta pensionärer. Det beror på att deras allmänna skattesats
            sänks. Den är 30 % i dag. Det var tidigare högre skattesatser
            för de allra flesta pensionärerna.
          </note>
          <note>
            Margit Gennser talade om uppmaning till skatteplanering. Dagens
            Nyheter får stå för de uppmaningar som förekommer i den tidningen.
            Jag tycker inte att det är det minsta skumt eller otillbörligt
            om landets pensionärer sparar på riksgäldskonto eller i allemansfonder.
            Det är ett sätt att undgå de höga marginaleffekterna. Jag välkomnar
            om man sparar i de sparformerna. Det är ingen skatteplanering,
            utan man bidrar till ett både attraktivt och samhällsnyttigt sparande.
            Det är utmärkt att ägna sig åt sådant och gärna i större utsträckning
            i framtiden.
          </note>
          <note>
            Det är självklart olyckligt, Martin Olsson, med marginaleffekter
            på över 100 %. Om det inte framgick av mitt svar, vill jag understryka
            det nu.
          </note>
          <note>
            Det är naturligtvis inte bra. Vi har tagit bort största delen
            av det problemet med hjälp av skattereformen. De problem som finns
            kvar tas bort 1993. Att det inte sker omedelbart beror på att
            vi inte har funnit något sätt att finansiera detta. Det innebär
            ändå en kostnad på drygt 2 miljarder kronor. Det skulle vara tacknämligt
            om ni i stället för att kräva ofinansierade skattesänkningar och
            ofinansierade utgiftsökningar bidrog med förslag till finansiering.
            Jag har för all del hört ett tänkbart förslag från Margit Gennser,
            nämligen att slopa rätten till avdrag för fackföreningsavgifter.
            Jag vet att det är den moderata uppfattningen. Det vore någon
            gång intressant att få höra om ni på fullt allvar anser att den
            motsvarande avdragsrätten för arbetsgivare skall bestå. Anser
            ni att det är riktigt att ta bort den för löntagarna men behålla
            den för arbetsgivarna? Därigenom missgynnas systematiskt i skattesystemet
            den ena parten på arbetsmarknaden jämfört med den andra.
          </note>
          <note type="speaker">
            Anf. 35 MARTIN OLSSON (c):
          </note>
          <note>
            Herr talman! Jag betraktar mig själv som räknekunnig, även om
            jag inte har meddebattörernas formella kompetens. Tack vare att
            jag är räknekunnig kunde jag för ungefär fyra år sedan framställa
            en interpellation där jag visade att berörda pensionärer kunde
            drabbas av 208 %
          </note>
          <note>
            marginaleffekt. Med samma möjligheter att räkna har jag i dagens
            interpellation redovisat de nuvarande reglerna och vad de leder
            till för effekter. Eftersom det inte på något sätt kommenteras
            negativt i interpellationssvaret utgår jag från att jag har fått
            fullt rätt i mina beräkningar.
          </note>
          <note>
            Självfallet är det vi diskuterar en följd av skattereformen.
            Men skattereformen var en reform som skulle städa upp i djungeln
            av regler som motverkade sparsamhet, arbete, ställde till onödigt
            krångel och byråkrati osv. Det är därför som även den fråga vi
            nu diskuterar borde ha klarats upp. Det är något som borde ha
            varit självklart. De som drabbas är de små i samhället, de små
            sparsamma och försiktiga, inte de spekulativa osv. Det är de som
            inte höjer rösten och som kanske inte heller har särskilda företrädare.
          </note>
          <note>
            Jag vill erinra om att Gunnar Hedlund en gång sade att vi politiker
            måste föra de små människornas talan. De stora och starka har
            så många som för deras talan. Det är därför som jag har tagit
            upp denna grupps skattefrågor, liksom barnpensioner osv. under
            mina år i riksdagen. Jag hoppades att det skulle bli en lösning
            även på detta problem.
          </note>
          <note>
            Det är orimligt att ha skatteregler som direkt motverkar att
            människor är ärliga, sätter in pengarna på banken och redovisar
            vad de har. Den som lockas till oärlighet genom att inte redovisa
            sina medel och ha dem förvarade på annat sätt klarar sig undan.
            Det är moraliskt och principiellt helt orimligt. Jag tycker att
            statsrådet Åsbrink skulle ta avstånd från det.
          </note>
          <note>
            Jag förstår att statsrådet inte har så lätt att få gehör.
          </note>
          <note>
            Vi hade en diskussion i Senioren för drygt tre år sedan. Då förstod
            statsrådet, som inte var statsråd då, väl de synpunkter som jag
            framförde. Men han fick nästan ovett när han kom till departementet,
            eftersom man där hade hört de löften som han hade givit. Jag hoppas
            att statsrådet skall tänka om i frågan och inte låta systemet
            gälla dessa två år. De är de små pensionärerna som under dessa
            år får betala 5 800 milj.kr. extra. Det är deras talan jag vill
            föra.
          </note>
          <note type="speaker">
            Anf. 36 MARGIT GENNSER (m):
          </note>
          <note>
            Herr talman! Jag sade att detta är en gammal, svår principiell
            fråga -- marginaleffekterna. Totalt sett behöver man se över hela
            pensionssystemet.
          </note>
          <note>
            Jag håller helt med om vad Martin Olsson sade.
          </note>
          <note>
            Varför låta just dessa små skattebetalare finansiera skatteomläggningen?
            De har fått försämringar på en rad andra håll. Det kommer nu en
            proposition om att rädda de pensionärer som över huvud taget inte
            klarar existensminimum.
          </note>
          <note>
            Herr Åsbrink säger att vi inte har finansierat våra förslag.
            Han anser att socialdemokratin tar ansvar och att vi är de lättsinniga
            och slösaktiga som lever i sus och dus. Det stämmer inte alls.
            Vi har givit en rad förslag på hur man kan ändra de finansiella
            strömmarna i samhället. Jag tog upp frågan om sjukförsäkringen.
            Det förslaget har ni accepterat.
          </note>
          <note>
            Det är bra. Det har visat sig att omläggningen av ersättningen
            för sjukförsäkringssystemet fått utomordentligt stora effekter.
          </note>
          <note>
            Jag skall göra något som politiker inte brukar göra, jag skall
            ta upp en sakfråga. Jag skall visa varför ställningstagandet när
            det gäller avdrag för fackföreningsavgifter ser ut som det gör.
            Det har nämligen funnits en symmetri. Ursprungligen fick företagen
            dra av avgifterna till sina arbetsgivarföreningar när de betalt
            in dem, men avgifterna blev beskattningsbara när företagen fick
            ut medlen vid t.ex. arbetskonflikter. Arbetstagarna betalade aldrig
            skatt för sina strejkersättningar för att det skulle vara lättare
            för dem att samla ihop belopp så att de kunde klara långa strejker.
            Detta var den ursprungliga situationen. Sedan ändrade man bara
            den ena delen där det skulle finnas avdragsrätt. Detta menade
            vi var inkonsekvent och inte principiellt riktigt.
          </note>
          <note>
            Det går alltid att se över samtliga regler. Men det skall vara
            symmetri, och det har tyvärr inte alltid varit symmetri i vårt
            skattesystem. Jag skall ge herr
          </note>
          <note>
            Åsbrink en eloge: man har försökt att bygga upp en symmetri,
            men ibland har man kanske ändå gått litet för långt.
          </note>
          <note>
            Vi har lämnat en mängd andra förslag på hur man kan finansiera
            skatteomläggningen. Jag vill påpeka att om dessa pensionärer lägger
            sina pengar i madrasserna, eller sätter dem på konto och först
            får ut avkastningen om många år, betyder detta att ni inte får
            in dessa statsinkomster på 2,1 miljarder kronor under dessa budgetår.
          </note>
          <note type="speaker">
            Anf. 37 HUGO HEGELAND (m):
          </note>
          <note>
            Herr talman! Erik Åsbrink efterlyste att oppositionen skall genomföra
            en renhållningsuppgift när det gäller diskussionen om marginaleffekter.
            Erik Åsbrink är mycket dålig som renhållningsman. Han måste nog
            sopa med en mycket gles kvast, eftersom han inte här har lyckats
            skingra något av den kritik som vi framför.
          </note>
          <note>
            Vi har aldrig sagt att man infört marginaleffekterna genom denna
            skattomläggning. Det vi kritiserar är de marginaleffekter man
            får till följd av denna skatteomläggning. Här talar statsrådet
            om i sitt eget svar, att om man vi skulle slopa dessa marginaleffekter
            under de närmaste två åren, skulle det kosta nära 2,9 miljarder
            kronor, dvs. 5,8
          </note>
          <note>
            miljarder kronor, vilket räknemästaren Martin
          </note>
          <note>
            Olsson här mycket riktigt påpekade. Det är den effekten som vi
            kritiserar. Det finns marginaleffekter i systemet, och vi anser
            det vara en angelägen uppgift att påpeka detta.
          </note>
          <note>
            Sedan till frågan om varför inget gjorts åt detta tidigare. Låt
            mig då visa ett exempel. En folkpensionär med förmögenhet hade
            1971 en förmögenhet på 8 000 kr., en folkpension på 6 200
          </note>
          <note>
            kr., ett pensionstillskott på 400 kr. och ett KBT på
          </note>
          <note>
            1 800 kr. Han eller hon hade givetvis ingen skatt.
          </note>
          <note>
            År 1981, efter 10 år, hade folkpensionen nominellt gått upp till
            15 300 kr., pensionstillskottet var 6 600
          </note>
          <note>
            kr. och KBT hade gått upp till 9 000 kr. Den totala skatteeffekten
            var fortfarande lika med 0 %.
          </note>
          <note>
            Folkpensionen på 6 200 kr. år 1971 har i år om vi räknar med
            inflationen, det nominella värdet
          </note>
          <note>
            30 900 kr. Pensionstillskottet är 17 388 kr. Sedan tillkommer
            en ränteinkomst på förmögenheten på ca 4 000 kr., och skatten
            blir då 1 800 kr. Det kommunala bostadstillägget är 22 800 kr.,
            och den disponibla inkomsten 73 334 kr.
          </note>
          <note>
            Den höjda skatten är 1 800 kr., och sänkt KBT 350
          </note>
          <note>
            kr., vilket ger en totaleffekt på 2 150 kr. Nu får denna pensionär
            med låg folkpension och förmögenhet som tidigare inte haft någon
            skatt en
          </note>
          <note>
            ''skatt'' på 53,8 %. Det är en effekt av skatteomläggningen.
            Det är väl då inte konstigt att vi kritiserar den. Det anser vi
            verkligen vara en renhållningsuppgift.
          </note>
          <note type="speaker">
            Anf. 38 Statsrådet ERIK ÅSBRINK (s):
          </note>
          <note>
            Herr talman! Debatten om pensionärernas marginaleffekter har
            sin grund i att det finns en bred enighet om, hoppas jag, att
            de pensionärer som har låg pension skall befrias från skatt. De
            får alltså en särskild favör, vilket de skall ha, jämfört med
            andra grupper i samhället som har motsvarande inkomster och som
            får betala skatt. Å
          </note>
          <note>
            andra sidan finns det starka skäl att hävda att de pensionärer
            som har höga inkomster, det finns också sådana, inte skall ha
            särskilda skattelättnader som går utöver vad andra inkomstagare
            får.
          </note>
          <note>
            Har man väl slagit fast detta kommer med matematisk ofrånkomlighet
            vissa extra marginaleffekter någonstans mellan dessa båda nivåer.
            Det är detta som gör att problemet inte är så lätt att lösa. Det
            är lätt att ställa sig upp och kräva en minskning av marginaleffekterna,
            men om man har kvar dessa ambitioner, som i övrigt är fördelningspolitiska,
            blir problemet mycket svårt att lösa. Vi har ändå tagit stora
            steg genom skattereformen och genomfört avsevärda förbättringar
            för pensionärerna även när det gäller deras marginaleffekter.
            Det återstående steget tar vi år 1993, det beslutet är redan fattat.
          </note>
          <note>
            Påståendet att så många pensionärer skulle förlora på skattereformen
            är felaktig -- detta sagt som en viss polemik mot Margit Gennser.
            Det flesta pensionärer vinner. Det är en minoritet, en ganska
            liten grupp, som förlorar. Men jag skall gärna erkänna att det
            naturligtvis också finns pensionärer som förlorar på skattereformen
            lika väl som andra befolkningsgrupper.
          </note>
          <note>
            Det problem som har diskuterats på senare tid hänger i mycket
            ringa grad ihop med skattereformen. Det kan vara fråga om pensionärer
            som bor i kommuner som i strid mot intentionerna bakom skattereformen
            inte har velat höja de kommunala bostadstilläggen, eller pensionärer
            som har oturen att bo i hus där hyreshöjningarna har varit osedvanligt
            kraftiga. Det finns sådana grupper, och vi har visat vår beredskap
            att hjälpa även dem.
          </note>
          <note>
            Totalt sett tillförs landets pensionärer en förstärkning av köpkraften
            med 4 miljarder kronor genom skattereformen. Det motsvarar i genomsnitt
          </note>
          <note>
            2 500 kr. per pensionär. En del av dessa pengar har kommit 1990,
            ytterligare en del kommer 1991 och resten kommer 1993 genom de
            lättnader som då genomförs.
          </note>
          <note>
            Jag vill gärna ge ett erkännande till Martin Olsson, som jag
            tror både är räknekunnig och har ett socialt patos. Det är inget
            tvivel om att Martin Olsson har varit en av de drivande krafterna
            när det gällt att påtala de höga marginaleffekterna på detta område
            och också medverka till de förbättringar som har ägt rum. Det
            skedde, vilket påpekas i interpellationen, redan för några år
            sedan, och ytterligare steg har som sagt tagits genom skattereformen.
            Men det jag saknar är insikt om att även att dessa kvarvarande
            åtgärder behöver finansieras. Det kostar pengar, och vi kan inte
            ta pengar från månen. Vi måste ändå på något sätt visa hur debet
            och kredit skall gå ihop.
          </note>
          <note>
            Påståendena om symmetri när det gäller avdrag för fackföreningsavgifter
            resp. arbetsgivarnas motsvarande avgifter är felaktiga, Margit
            Gennser.
          </note>
          <note>
            Den nuvarande ordningen innebär i varje fall i stora drag rättvisa
            och likformighet. Man har använt olika metoder för att uppnå en
            skattelättnad, men den är till sin karaktär ungefär lika stor
            på båda sidor. Observera att den skattelättnad som man får för
            fackföreningsavgiften inte svarar mot den fulla marginalskatten,
            utan endast mot en del av den verkliga skattesatsen. Det beror
            just på att vi tar hänsyn till att en del av avgiften går till
            konfliktersättning, vilken är skattefri. Det är vi som har genomfört
            symmetrin, och det är uppenbarligen Margit Gennser och moderaterna
            som vill avskaffa den. Det är detta som är sanningen. Här skall
            inte påstås någonting annat.
          </note>
          <note>
            Jag vill slutligen säga att det patos som finns är någonting
            mycket bra. Den här debatten gäller i första hand pensionärer
            med måttliga inkomster och en viss förmögenhet. Jag vill som en
            allmän påminnelse påpeka att det faktiskt finns pensionärer som
            har måttliga inkomster och ingen förmögenhet. Det vore bra om
            mina kära meddebattörer någon gång ägnade också dem en tanke.
          </note>
          <note type="speaker">
            Anf. 39 MARTIN OLSSON (c):
          </note>
          <note>
            Herr talman! Till det sist sagda vill jag tillägga att vi ofta
            ägnar de grupperna en tanke, och vi har förslag i dessa fall.
            Men denna interpellationsdebatt rör ju de pensionärer utan höga
            inkomster som har lyckats spara ihop litet grand.
          </note>
          <note>
            Summan av debatten och det svar som statsrådet har gett är att
            statsrådet försvarar de regler som nu gäller och att han inte
            avser att föreslå att de avskaffas förrän år 1993. Man kan ju
            undra vad det var som gjorde att regeringen räknade fram att det
            statsfinansiella läget från just år 1993 kommer att medge denna
            rättvisereform. Om vi ser på finansieringen och vad vi har råd
            att kosta på oss, vill jag påpeka att jag inte har ägnat mig åt
            någon sifferexpercis i mina inlägg. Jag har hållit dem mer principiella
            eftersom jag har redovisat ett siffermaterial i interpellationen.
            Detta siffermaterial är bakgrund till det hela. Vi har haft råd
            att kosta på oss att alla vi andra betalar 30 %
          </note>
          <note>
            skatt på räntorna. Vi har haft råd att sänka inkomstskatten i
            övrigt rätt rejält för oss som har hyggliga inkomster osv. Detta
            är ju en avvägning.
          </note>
          <note>
            Det är beklagligt att pensionärerna som inte kommer att hinna
            få särskilt stor glädje av skattereformen på sikt -- det skall
            väl förhoppningsvis vi andra få -- att de som inte har så värst
            många år kvar att leva är de som i så hög grad skall vara med
            och betala det här.
          </note>
          <note>
            Sedan var statsrådet inne på de problem som finns att klara systemet
            med de pensionärer som har låg pension. Vi i centern har, för
            att lösa de här problemen, i flera år arbetat för en betydligt
            högre grundpension som utgår till alla. Vi har räknat med ca 90
            000 kr. för ensamstående. Det skulle vara en nivå som tål beskattning
            enligt samma regler som för andra inkomsttagare. Då behöver vi
            inte de särskilda skattereglerna, och i normalfallet behöver vi
            inte KBT. Pensionstillskott, folkpension och den första delen
            av ATP slås alltså ihop till en ordentlig grundpension. Alla skall
            ha försörjningen tryggad på ålderdomen. Det system vi nu har är
            komplicerat och leder bl.a. till de här marginaleffekterna som
            vi har talat om. Det leder till en mycket stor byråkrati. Vårt
            system med en grundpension skulle ge rättvisa och minska byråkratin
            avsevärt. Vi skulle slippa dessa besvärande marginaleffekter.
          </note>
          <note>
            Nu har jag inte så många sekunder kvar. Jag hoppas att debatten
            och kampen för rättvisa för pensionärerna skall fortsätta. Förhoppningsvis
            skall det ändå bli en riksdagsmajoritet som avskaffar de här reglerna
            tidigare än 1993. Jag finner dem ohemula.
          </note>
          <note type="speaker">
            Anf. 40 MARGIT GENNSER (m):
          </note>
          <note>
            Herr talman! Jag sade att en av tre pensionärer kunde drabbas
            av de här marginalerna. Det är maxsiffran. Av 1,5 miljoner pensionärer
            kan
          </note>
          <note>
            500 000 finnas i den gruppen. Det är faktiskt en minoritet, där
            har herr Åsbrink alldeles rätt. Jag har inte sagt att det var
            en majoritet. Dagens
          </note>
          <note>
            Nyheter har samma uppfattning som jag. Det är naturligtvis alltid
            problem att se hur saker slår i det enskilda fallet. Det är just
            vad det är frågan om, och jag säger också att det är en maxsiffra.
            Den kan vara mindre. Det beror på hur de placerar sina pengar
            osv. Vi har en rad faktorer som spelar in där.
          </note>
          <note>
            Men jag har icke varit ohederlig i min argumentering här. Jag
            har helt klart sagt att det är en minoritet, och jag har även
            angett källan.
          </note>
          <note>
            Jag vill också instämma i vad Martin Olsson säger. Jag tycker
            att vi har ett moraliskt ansvar.
          </note>
          <note>
            Detta är en förhållandevis liten grupp, det är ofta gamla kvinnor.
            Jag får väldigt många samtal eftersom jag sitter i socialförsäkringsutskottet
            och är ansvarig för pensionsfrågorna hos oss. Dessa kvinnor har
            det verkligen knapert, men de har en liten slant. Ofta vill de
            ha pengarna till sin begravning och om man vill ha litet extra
            någon gång. Därför tycker jag att man borde kunna tidigarelägga
            detta. Det finns möjligheter att finansiera det, om man vill.
            Den stora saken är ju egentligen, och jag har påpekat detta, att
            vi går in och ser på de stora transfereringssystemen. Där har
            vi uppenbarligen mycket dåliga system. Vi har
          </note>
          <note>
            ''slack'' helt enkelt. Det har vi sett på sjukförsäkringssystemet.
            Det ger väldigt mycket pengar, det vet herr Åsbrink lika väl som
            jag.
          </note>
          <note>
            Det finns en rad andra saker man kan göra.
          </note>
          <note>
            Försäkringskassorna har låtit folk gå sjukskrivna eller gå på
            utbildning när de är arbetsskadade i upp till åtta år. Enligt
            riksrevisionsverket kostar det 750
          </note>
          <note>
            milj. kr. Här behövs det bara en enda ändring av reglerna, nämligen
            att de skall följa lagen. Det finns många ställen där man kan
            knapra in dessa 2,1
          </note>
          <note>
            miljarder. Den siffran borde vi nog runda av, eftersom det kanske
            är många som använder de metoder jag pekat på.
          </note>
          <note>
            Jag antar att herr Åsbrink nu kommer att sluta sitt slutanförande
            med att tala om att vi är gnälliga, att vi inte är positiva, att
            vi företräder särintressen osv.
          </note>
          <note>
            Eftersom jag inte kan återkomma anför jag min protest redan nu
            om ett sådant vanligt standardslutanförande kommer.
          </note>
          <note type="speaker">
            Anf. 41 HUGO HEGELAND (m):
          </note>
          <note>
            Herr talman! Jag protesterar mot statsrådets insinuationer att
            vi bara talar om och tänker på de rika pensionärerna. Det är inte
            de som är problemet. Problemet är lågpensionärerna och de vanliga
            folkpensionärerna. De rika pensionärerna tjänar ju på skattereformen
            jämfört med tidigare.
          </note>
          <note>
            Marginaleffekterna på 84 %, som statsrådet nämnde, åker ner till
            30 % när det gäller kapitalavkastningen. Det är ju en klar förbättring.
          </note>
          <note>
            De har all anledning att vara tacksamma för denna omläggning.
          </note>
          <note>
            Det gäller inte lågpensionärerna och en vanlig folkpensionär.
            Prishöjningarna under 1990 och
          </note>
          <note>
            1991 blir 7 % högre till följd av skatteomläggningen. Dessutom
            leder den höjda och breddade momsen till extra prisstegringar.
          </note>
          <note>
            Detta räknade man som bekant inte in när det gäller basbeloppet.
            Redan där drabbas alla pensionärer av att basbeloppet inte räknas
            upp med hänsyn till mervärdeskattens effekter. Dessutom drabbas
            alla pensionärers besparingar -- deras penningsparande -- givetvis
            av den ökade inflationen. De tappar 7 % i realt värde på varje
            sparad slant. Det är ytterligare en förlust som drabbar dem.
          </note>
          <note>
            Hårdast drabbade av skatteomläggningen blir ensamstående pensionärer,
            som Margit Gennser var inne på. Det är de som inte har någon ATP
            utan bara folkpension och bostadstillägg. Deras hyra ökar nämligen
            mer än vad folkpensionen gör.
          </note>
          <note>
            Hushållskostnaderna ökar bl.a. till följd av den breddade momsen
            på olika tjänster. Sannolikt kommer flertalet kommuner att höja
            KBT lika mycket som statsbidraget ökar, dvs. med 200 kr. per månad,
            men samtidigt sänks kompensationsnivån av den bidragsberättigade
            hyran. Detta kan leda till att KBT totalt sjunker när hyran stiger.
            Enligt de statliga reglerna skall KBT uppgå till minst 80 % av
            hyran, mellan 80 och 1 900 kr. för ensamstående och mellan 80
            och 2 050 kr. för gifta pensionärer.
          </note>
          <note>
            För lågpensionärer är det vanligt att ha 2 200 kr.
          </note>
          <note>
            upp till 2 500 kr. per månad kvar att leva på när man väl fått
            ut sitt kommunala bostadstillägg och betalt sin hyra. I år blir
            denna behållning för många inte mer än mellan 1 700 och 2 000
            per månad. Däri ligger en flagrant försämring, och den kan man
            inte bortresonera. Vi finner det mycket angeläget att detta rättas
            till.
          </note>
          <note type="speaker">
            Anf. 42 Statsrådet ERIK ÅSBRINK (s):
          </note>
          <note>
            Herr talman! För att mina ärade meddebattörer skall slippa att
            koka inombords av outtalade protester skall jag inte utnyttja
            min replikrätt till ytterligare polemik. Jag vill bara önska en
            trevlig helg. Jag vill önska er långa och hälsofyllda liv så att
            ni kan dra nytta av de ytterligare skattesänkningar som redan
            är beslutade genom skattereformen.
          </note>
          <note>
            Överläggningen var härmed avslutad.
          </note>
          <note>
            9 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1990/91:133 till näringsutskottet
          </note>
          <note>
            1990/91:135 till socialförsäkringsutskottet
          </note>
          <note>
            1990/91:139 till socialutskottet
          </note>
          <note>
            Motionerna
          </note>
          <note>
            1990/91:Sk52--Sk56 till skatteutskottet
          </note>
          <note>
            1990/91:U6--U12 till utrikesutskottet
          </note>
          <note>
            1990/91:Kr13--Kr18 till kulturutskottet
          </note>
          <note>
            1990/91:Ub80--Ub90 till utbildningsutskottet
          </note>
          <note>
            1990/91:T72--T84 till trafikutskottet
          </note>
          <note>
            1990/91:Jo60--Jo124 till jordbruksutskottet
          </note>
          <note>
            1990/91:N49--N93 till näringsutskottet
          </note>
          <note>
            1990/91:Bo27--Bo42 till bostadsutskottet
          </note>
          <note>
            Ajournering
          </note>
          <note>
            Kammaren beslöt kl. 11.44 på förslag av andre vice talmannen
            att ajournera förhandlingarna till kl.
          </note>
          <note>
            13.00, då de till dagens bordläggning aviserade utskottsbetänkandena
            väntades föreligga.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.00.
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1990/91:124 Privat arbetsförmedling och uthyrning av arbetskraft,
            m.m.
          </note>
          <note>
            Skatteutskottets betänkande
          </note>
          <note>
            1990/91:SkU14 Anslag till skatteförvaltningen, m.m.
          </note>
          <note>
            Justitieutskottets betänkanden
          </note>
          <note>
            1990/91:JuU10 Böter
          </note>
          <note>
            1990/91:JuU12 Anslag till justitiedepartementet m.m.
          </note>
          <note>
            1990/91:JuU13 Anslag till justitiekanslern
          </note>
          <note>
            1990/91:JuU14 Anslag till Svensk författningssamling m.m.
          </note>
          <note>
            1990/91:JuU25 Immunitet och privilegier för den
          </note>
          <note>
            Europeiska utvecklingsbanken
          </note>
          <note>
            Lagutskottets betänkanden
          </note>
          <note>
            1990/91:LU15 Anslag till patentväsendet, m.m.
          </note>
          <note>
            1990/91:LU17 Anslag till bokföringsnämnden, m.m.
          </note>
          <note>
            Trafikutskottets betänkanden
          </note>
          <note>
            1990/91:TU14 Bolagisering av viss SJ-verksamhet
          </note>
          <note>
            1990/91:TU15 Transportforskning
          </note>
          <note>
            1990/91:TU16 Sjöfart
          </note>
          <note>
            1990/91:TU17 Anslag till Statens telenämnd
          </note>
          <note>
            1990/91:TU19 Köp av persontrafik på järnväg
          </note>
          <note>
            Jordbruksutskottets betänkande
          </note>
          <note>
            1990/91:JoU23 Statsbudgeten för budgetåret
          </note>
          <note>
            1990/91 (miljödepartementet)
          </note>
          <note>
            Näringsutskotets betänkanden
          </note>
          <note>
            1990/91:NU23 Mineralförsörjning och minerallagstiftning
          </note>
          <note>
            1990/91:NU24 Vissa anslag inom industridepartementets område
          </note>
          <note>
            1990/91:NU26 Vissa anslag inom utrikesdepartementets område
          </note>
          <note>
            1990/91:NU27 Värdepappersfonder
          </note>
          <note>
            Bostadsutskottets betänkanden
          </note>
          <note>
            1990/91:BoU10 Vissa anslag till bostads- och planadministrationen
            m.m.
          </note>
          <note>
            1990/91:BoU11 Anslag till allmänna samlingslokaler och till icke-statliga
            kulturlokaler m.m.
          </note>
          <note>
            11§ Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 13 mars
          </note>
          <note type="speaker">
            1990/91:465 av Kent Lungren (mp) till utrikesministern om svenska
            vapen i Kambodja:
          </note>
          <note>
            Nyligen visade svensk TV ett program om de röda kmehrernas ansträngningar
            att återta makten i det sargade Kambodja. I programmet medverkade
            bl.a. den svenske riksdagsledamoten Hans Göran
          </note>
          <note>
            Franck och denne uttryckte en optimistisk åsikt om att Pol Pots
            regim skulle få svårt att komma tillbaka. Men i vecka 4 visade
            TV4 ett brittiskt reportage, som gav en helt annan bild av Pol
            Pots möjligheter till revansch. Bl.a. visades terrorn i de thailändska
            flyktinglägren och hur lägren får agera kamouflage för enorma
            vapenlager, som fraktas i
          </note>
          <note>
            FN-märkta fordon. Man beskrev hur folk
          </note>
          <note>
            ''försvann'' som inte ställde upp till krigstjänst. Man nämnde
            att Pol Pot lär ha en ny dödslista över 1--2
          </note>
          <note>
            miljoner som ses som ''motståndare''. Man visade också hur Pol
            Pot-gerillan övar med trampminor, som reagerar på stegvibrationerna
            från en människa. Dessa apteras i risfälten och lemlästar civila
            i ett rasande tempo. Programmet anklagade
          </note>
          <note>
            FN för hjälp-passivitet och de vapenlevererande stormakterna
            för cynism, när de pumpar in vapen via Singapore. Thailand påstår
            sig tvingas av stormakterna att medverka i denna snuskiga hantering.
          </note>
          <note>
            I detta sammanhang utslungade man i programmet en fruktansvärd
            anklagelse mot Sveriges vapensmedjor genom att i filmen visa upp
            granater och vapen märkta FFV!!!
          </note>
          <note>
            Avser statsrådet att vidta några åtgärder för att stoppa leveranser
            av påstådd svensk vapenmateriel till Pol Pot?
          </note>
          <note>
            den 14 mars
          </note>
          <note>
            1990/91:466 av Lars Svensson (s) till statsrådet
          </note>
          <note>
            Göran Persson om skolan och arbetslivet:
          </note>
          <note>
            En förutsättning för skolväsendets förankring i svenskt samhällsliv
            är goda kontakter med arbetslivet. Arbetslivet medverkar också
            på olika sätt i skolarbetet. Det är exempelvis frågan om information
            om arbetslivets villkor, medverkan i utvecklingen av ämnesinnehållet
            i de gymnasiala utbildningarna och att tillhandahålla utbildningsplatser
            för eleverna i arbetslivet.
          </note>
          <note>
            En västentlig del av kontakterna mellan skolan och arbetslivet
            kanaliseras lokalt via yrkesråden.
          </note>
          <note>
            Centralt har yrkesnämnderna motsvarande uppgifter.
          </note>
          <note>
            Regeringens två propositioner ''Ansvaret för skolan'' och ''Växa
            med kunskaper'' lägger fast riktlinjerna för skolans fortsatta
            utveckling och förnyelse. Propositionerna behandlar emellertid
            endast översiktligt hur samverkan mellan skolan och arbetslivet
            bör organiseras i framtiden. Ett förtydligande vore önskvärt.
          </note>
          <note>
            Jag vill därför fråga skolministern vilken roll han i fortsättningen
            ser för de lokala yrkesråden och yrkesnämnderna på skolområdet
            och vilka åtgärder han tänker vidta.
          </note>
          <note>
            1990/91:467 av Hadar Cars (fp) till statsrådet Maj-
          </note>
          <note>
            Lis Lööw om Rumänienflyktingarna:
          </note>
          <note>
            I flyktingförläggningar i Sverige finns i dag några tusen rumäner.
            Enligt invandarverkets s.k.
          </note>
          <note>
            Rumänienrapport skulle det stora flertalet av dessa kunna återvända
            till Rumänien utan att riskera fortsatt förföljelse.
          </note>
          <note>
            Jag vill därför fråga statsrådet om hon ansluter sig till slutsatserna
            i rapporten, om Rumänienflyktingarnas ansökan om uppehållstillstånd
            i
          </note>
          <note>
            Sverige kommer att prövas individuellt samt om regeringen kommer
            att följa upp vad som händer med dem som kan komma att återvisas
            till
          </note>
          <note>
            Rumänien.
          </note>
          <note>
            den 15 mars
          </note>
          <note>
            1990/91:468 av Ulf Melin (m) till statsrådet Göran
          </note>
          <note>
            Persson om omvårdnadsutbildningen:
          </note>
          <note>
            I propositionen Växa med kunskaper föreslår regeringen att landstingskommunerna
            före primärkommunerna skall ges rätt att anordna utbildning i
            gymnasieskolan på sådana nationella program som avser omvårdnad
            och naturbruk. Om landstingskommun har anordnat sådan utbildning
            får kommunerna inom landstingskommunen inte anordna samma utbildning
            utan överenskommelse med landstingskommunen.
          </note>
          <note>
            I den försöksutbildning inom de yrkesförberedande utbildningarna
            som har föregått propostionsförslaget har både landsting och kommun
            fått vara huvudman för omvårdnadslinjen. I dag anordnar ca 30
            kommuner omvårdnadslinjen inom försöksverksamheten. Vad händer
            med dessa om landstingen säger nej till ett fortsatt primärkommunalt
            huvudmannaskap?
          </note>
          <note>
            Vilket ansvar tar regeringen för de kommuner som har velat satsa
            på denna viktiga utbildning?
          </note>
          <note>
            Uppenbarligen inget ansvar alls eftesom man inte nämner hur dessa
            frågor skall lösas i propositionen.
          </note>
          <note>
            Många indikationer pekar på att landstingen kommer att välja
            att driva omvårdnadsprogrammet själva och inte tillåta någon kommun
            att anordna denna utbildning.
          </note>
          <note>
            Jag vill därför fråga skolministern:
          </note>
          <note>
            Vilka åtgärder ämnar skolministern vidta för att kommuner som
            bedrivit omvårdnadsutbildning i
          </note>
          <note>
            ÖGY-försöket även i fortsättningen får anordna den?
          </note>
          <note type="speaker">
            1990/91:469 av Lola Björkquist (fp) till utrikesministern om
            kurderna i Irak:
          </note>
          <note>
            Kriget är slut i Persiska gulfen och förberedande sonderingar
            och förhandlingar har påbörjats. Men det har blivit märkligt tyst
            när det gäller kurdernas önskemål om att även deras berättigade
            krav om mänskliga fri- och rättigheter skall tas upp. Kurder i
            Irak har under årtionden utsatts för Saddams grymma terror. Precis
            så grym som den som kuwaitier har fått möta under kriget. Kurder
            sitter sedan många år i de irakiska fängelserna och hoppas naturligtvis
            på att inte än en gång bli bortglömda, när nu världens blickar
            är fästade på
          </note>
          <note>
            Irak.
          </note>
          <note>
            Även den kurdiska frågan måste nu komma upp i förhandlingarna.
          </note>
          <note>
            Därför vill jag fråga utrikesministern vilka åtgärder han tänker
            vidta för att Sverige skall verka för att även den kurdiska frågan
            kommer med i förhandlingarna och att fängslade kurder kan få lämna
            fängelserna.
          </note>
          <note type="speaker">
            1990/91:470 av Tom Heyman (m) till kommunikationsministern om
            Södertälje kanal:
          </note>
          <note>
            I svaret på min fråga den 27 november om reparationen av bron
            försäkrade statsrådet att ''det förekommer naturligtvis inte på
            något sätt en medveten fördröjning av det här arbetet, utan man
            arbetar skyndsamt''.
          </note>
          <note>
            Sedan dess har ytterligare fyra månader förflutit utan att man
            ens gjort beställning av nytt bromaskineri.
          </note>
          <note>
            I det svaret sades också att ''Vägverket försöker inte överpröva
            vattendomen, utan utgår självfallet från den.'' Trots det har
            man initierat en ny utredning för att få fram det resultat som
            den förra utredningen inte lyckades med, nämligen att bron bör
            byggas fast!
          </note>
          <note>
            Enligt gällande vattendom från 1962 har vägverket skyldighet
            att öppna bron vid anfordran.
          </note>
          <note>
            Avser regeringen att ge sådana instruktioner till vägverket om
            reparation av bron att staten kan uppfylla detta krav?
          </note>
          <note>
            12 § Kammaren åtskildes kl. 13.01.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början till ajourneringen
            kl. 11.44 och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
