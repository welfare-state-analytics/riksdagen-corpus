<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--42</head>
          <docDate when="1990-12-10 00:00:00">1990-12-10 00:00:00</docDate>
        </div>
      </front>
      <body>
        <div>
          <note>
            1 § Anmälan om kompletteringsval till vissa utskott
          </note>
          <note>
            Andre vice talmannen meddelade
          </note>
          <note>
            att socialdemokratiska riksdagsgruppen på grund av uppkomna vakanser
            fr.o.m. den 1 januari 1991
          </note>
          <note>
            anmält följande nya representanter, nämligen
          </note>
          <note>
            Eivor Husing som ny ledamot i arbetsmarknadsutskottet efter Marianne
            Stålberg,
          </note>
          <note>
            Bo Toresson som ny suppleant i arbetsmarknadsutskottet efter
            Eivor Husing och
          </note>
          <note>
            Bo Toresson som ny suppleant i skatteutskottet efter Marianne
            Stålberg.
          </note>
          <note>
            Andre vice talmannen förklarade utsedda till
          </note>
          <note>
            ledamot i arbetsmarknadsutskottet
          </note>
          <note>
            Eivor Husing (s)
          </note>
          <note>
            suppleant i skatteutskottet
          </note>
          <note>
            Bo Toresson (s)
          </note>
          <note>
            suppleant i arbetsmarknadsutskottet
          </note>
          <note>
            Bo Toresson (s)
          </note>
          <note>
            2 § Anmälan om återtagande av plats i riksdagen
          </note>
          <note>
            Andre vice talmannen meddelade att Lars
          </note>
          <note>
            Ernestam (fp) och Ulla-Britt Åbark (s) denna dag återtagit sina
            platser i riksdagen, varigenom tjänstgöringen som ersättare upphört
            för Lars
          </note>
          <note>
            Ernestam och Ulla-Britt Åbark.
          </note>
          <note>
            3 § Justering av protokoll
          </note>
          <note>
            Justerades protokollen för den 3 och 4 december.
          </note>
          <note>
            4 § Svar på interpellation 1990/91:94 om socialt utsatta barn
          </note>
          <note type="speaker">
            Anf. 1 Statsrådet BENGT LINDQVIST (s):
          </note>
          <note>
            Herr talman! Lena Öhrsvik har ställt följande frågor till mig:
          </note>
          <note>
            1. Hur skall vi från samhällets sida bättre stödja socialt utsatta
            barn?
          </note>
          <note>
            2. Räcker nuvarande lagstiftning?
          </note>
          <note>
            3. Kan vi nå längre genom att fördela resurserna annorlunda?
          </note>
          <note>
            Som Lena Öhrsvik konstaterar i sin interpellation mår svenska
            barn i allmänhet bra. Vår levnadsstandard är bland de högsta i
            världen.
          </note>
          <note>
            Viktiga delar av vår socialpolitik och vår familjepolitik går
            ut på att stödja familjen och föräldraskapet.
          </note>
          <note>
            Sedan länge pågår också ett omfattande folkbildningsarbete, inte
            minst via barnhälsovården och föräldrautbildningen. Genom denna
            inriktning av politiken har vi kunnat skapa gynnsamma förutsättningar
            för vuxna att fungera som goda föräldrar. Ett resultat av detta
            är att andelen barn som placeras i samhällsvård har sjunkit.
          </note>
          <note>
            Ändå finns det, som Lena Öhrsvik påpekar, barn som far illa.
            Det är här fråga om en mindre grupp familjer och barn, vars behov
            inte automatiskt kan tillgodoses inom ramen för de generella stödsystemen.
          </note>
          <note>
            Vi har länge vetat att de första levnadsåren har mycket stor
            betydelse. Det är således viktigt att vi tar väl hand om familjer
            i vardande. Den i Sverige väl utbyggda mödra- och barnhälsovården
            är ett uttryck för detta.
          </note>
          <note>
            Ett tryggt samhälle kan skapa trygghet även för barn vars föräldrar
            inte själva har så stor förmåga till kontakt och trygghet.
          </note>
          <note>
            Vi måste fortsätta kampen för en generell trygghet och välfärd
            och vi måste dessutom göra särskilda insatser för socialt utsatta
            familjer och barn. Det gäller både individuella och allmänt förebyggande
            insatser.
          </note>
          <note>
            Ett uttryck för denna inställning är regeringens beslut att under
            en treårsperiod ställa 30 milj. kr.
          </note>
          <note>
            till förfogande för riktade insatser till utsatta ungdomar i
            eftersatta bostadsområden.
          </note>
          <note>
            Den 1 juli i år fick vi en ny lag om tvångsomhändertagande av
            barn och ungdomar.
          </note>
          <note>
            Nya LVU är skriven utifrån ett konsekvent barnperspektiv. Barns
            behov av kontinuitet och stabilitet skall vara vägledande vid
            valet av insats, oavsett om det gäller öppenvårdsinsatser eller
            placering utanför hemmet.
          </note>
          <note>
            Det innebär bl.a. att stora ansträngningar bör göras för att
            så tidigt som möjligt ge behövlig hjälp åt barn och föräldrar
            i deras naturliga livsmiljö.
          </note>
          <note>
            Samarbetet mellan mödra- och barnhälsovården å ena sidan och
            socialtjänsten å andra sidan fungerar bra på många håll, men behöver
            utvecklas ytterligare.
          </note>
          <note>
            Vi har i dag en relativt stor kunskap om vilka utslagningsprocesser
            som våra mest kriminella och självdestruktiva ungdomar har varit
            offer för under sin uppväxt. Men vi tycks vara sämre på att tidigt
            se dessa barns egna behov.
          </note>
          <note>
            Vi behöver, enligt min mening, utveckla vår kunskap så att vi
            även i praktiken på ett tidigt stadium kan upptäcka de familjer
            som av olika skäl behöver stöd. Vi behöver kort sagt värna om
            barnkompetensen såväl inom hälso- och sjukvården som inom socialtjänsten.
          </note>
          <note>
            Dessa frågor är i högsta grad aktuella inom socialdepartementet.
            Som exempel kan jag nämna att socialdepartementet tagit initiativ
            till en konferens om att förebygga barnmisshandel. I
          </note>
          <note>
            konferensen som inleds i dag deltar svenska forskare, beslutsfattare,
            praktiker och företrädare för frivillligorganisationer samt utländsk
            expertis på området.
          </note>
          <note>
            Ett sammanfattande svar på Lena Öhrsviks frågor är att vi har
            en lagstiftning som enligt min mening utgör ett gott skydd för
            utsatta barn. Vi behöver emellertid på ett mer medvetet sätt än
            hittills prioritera tidiga insatser för utsatta barn och familjer.
            Det är då som möjligheterna att åstadkomma en förändring i positiv
            riktning är som störst.
          </note>
          <note>
            För att en sådan prioritering av resurserna skall genomföras
            i praktiken, krävs emellertid att kunskapen om barndomens betydelse
            och om barns sårbarhet sprids. Jag kommer att på olika sätt medverka
            till att en process i denna riktning kommer till stånd.
          </note>
          <note type="speaker">
            Anf. 2 LENA ÖHRSVIK (s):
          </note>
          <note>
            Herr talman! Jag vill först tacka för ett positivt svar -- positivt
            på det sättet att det öppnar för en seriös diskussion om förstärkta
            tidiga insatser för socialt utsatta barn.
          </note>
          <note>
            Medan andra ropar på inlåsning av de av våra ungdomar som faller
            utanför ramen, ville jag med interpellationen peka på de mekanismer
            som leder dit och på vad vi kan göra mycket tidigare. Det är viktigt
            att i den allmänna debatten ställa sig frågorna: Varför? Vilken
            chans har vi gett de här ungdomarna?
          </note>
          <note>
            Mina egna erfarenheter från arbete med missbrukare, psykiskt
            sjuka ungdomar, hårt kriminellt belastade samt barn i socialt
            utsatta miljöer säger mig att vi inte tillräckligt tidigt gör
            tillräckliga insatser och att vi ibland t.o.m. handlar fel.
          </note>
          <note>
            Socialtjänstlagen ingav stora förhoppningar när det gällde det
            sociala arbetets utveckling och förankring hos allmänheten. Enligt
            min mening har den dock inte fått möjlighet att slå igenom fullt
            ut.
          </note>
          <note>
            Detta visar ju också socialstyrelsens utvärdering beträffande
            insatserna för barn och ungdomar.
          </note>
          <note>
            Lagen kom i en tid av ekonomisk kris. Alla resurser användes
            till att få landets ekonomi på fötter. Sedan har äldreomsorgen
            och utbyggnaden av barnomsorgen dominerat helt inom socialtjänsen.
          </note>
          <note>
            Behoven har ju varit stora och ökande. Jag säger inte att detta
            har varit fel, jag konstaterar bara att socialtjänstens alla intentioner
            inte har fått en ärlig chans.
          </note>
          <note>
            Därför kräver jag inte heller en förstärkning av lagstiftningen
            för närvarande. Jag delar Bengt
          </note>
          <note>
            Lindqvists uppfattning att nuvarande lagar på detta område är
            bra. Man kan göra massor inom dessa ramar och -- jag vill understryka
            det -- med nuvarande resurser.
          </note>
          <note>
            Jag är övertygad om att tidiga, samordnade insatser för den lilla
            grupp det gäller på sikt ger betydligt lägre utgifter för t.ex.
            arbetsmarknadsinsatser, sjukförsäkring, vård och fängelsevistelser.
          </note>
          <note>
            Dessutom ger det ett minskat produktionsbortfall.
          </note>
          <note>
            Det är svårt att mäta värdet av ett bra liv. Därför måste jag
            ta till dessa kalla ekonomiska fakta för att visa att det blir
            en klar samhällsekonomisk vinst av att göra mera tidigt.
          </note>
          <note>
            Problemet är bara att vi har flera huvudmän för verksamheterna.
            Klart är dock att staten skulle vinna på många håll om kommunerna
            satsade. Det är i detta sammanhang jag gärna vill ha en diskussion
            om en omprioritering av resurser.
          </note>
          <note>
            Så till en del funderingar om vad man skulle kunna göra mera
            konkret -- utöver vad jag har nämnt i interpellationen om mödra-
            och barnhälsovård samt elevassistenter.
          </note>
          <note>
            För det första skulle jag önska att vi fick en ny utbildningsomgång
            gällande socialtjänstlagen för både förtroendevalda och kommunanställda.
            Det är tio år sedan sist. Kunskapen om intentioner och mål har
            tunnats ut, man har bytt folk på olika håll, och jag tror att
            det vore värdefullt för dem utanför socialtjänsten att få ny kunskap.
          </note>
          <note>
            För det andra skulle jag önska en stimulans till skapandet av
            lokala handlingsprogram som sedan kunde antas av kommunfullmäktige.
            Det är nämligen viktigt att hävda dessa frågor gentemot annan
            verksamhet, och det skulle behövas lokala riktlinjer för detta
            arbete. Bara arbetet med ett program sätter i gång en mängd positiva
            processer, och det ger också stora möjligheter till samordning.
          </note>
          <note>
            För det tredje skulle jag önska en förstärkning av föräldrautbildningen.
            Viss tid kanske t.o.m. borde vara obligatorisk; tyvärr når vi
            annars inte alla. Det är viktig att just genom den typen av verksamhet
            stödja utsatta ungdomar i deras föräldraroll.
          </note>
          <note>
            Kanske vore det något för nästa
          </note>
          <note>
            Dagmaröverenskommelse att på något sätt förstärka mödra- och
            barnhälsovården och inom dess ram ge en bra föräldrautbildning.
          </note>
          <note>
            För det fjärde skulle jag vilja att också den öppna förskolan
            skulle ses som en viktig resurs utöver den övriga barnomsorgen.
            Erfarenheterna, åtminstone i min kommun, av de öppna förskolornas
            möjligheter att tidigt etablera kontakter med utsatta familjer
            är mycket goda. Man har inte myndighetsstämpeln på sig, och man
            kan därför med en aktivare uppsökande verksamhet nå barn i riskzonen
            och ge stöd på ett obyråkratiskt sätt.
          </note>
          <note>
            För det femte önskar jag att vi kunde sprida mer kunskap om de
            goda exemplen. Det görs många mycket bra saker runt om i landet,
            men vi får veta för litet om detta.
          </note>
          <note>
            Min slutsats är att vi har handlat fel, eftersom det är kö för
            vård och inlåsning av våra ungdomar. Vi kan göra mera tidigt!
            I varje barn finns en Mozart, påminde Ingvar Carlsson på den socialdemokratiska
            partikongressen. Säger inte det allt om vad vi måste göra?
          </note>
          <note>
            Socialstyrelsen säger i sin utvärdering: Det finns anledning
            att utgå från att stora grupper barn och ungdomar har goda förutsättningar
            i livet.
          </note>
          <note>
            Samtidigt kan man se klara skillnader mellan grupper, och dessutom
            finns risk för att en mindre grupp ställs utanför mer definitivt.
            Det sociala arvet är en påtaglig verklighet. I kunskaps- och informationssamhället
            kan utslagningsmekanismerna komma att drabba allt hårdare.
          </note>
          <note>
            Det är mot bakgrund av denna utvärdering som jag har ställt mina
            frågor om hur vi bättre kan stödja dessa barn och deras familjer.
            Jag har också några följdfrågor.
          </note>
          <note>
            Delar statsrådet Lindqvist socialstyrelsens bedömning om den
            ökade risken för definitiv utslagning?
          </note>
          <note>
            Finns någon möjlighet till en sådan omfördelning av resurser
            som jag har berört?
          </note>
          <note>
            Vi har ju när det gäller vuxna en målsättning att minska ohälsotalet,
            och vi satsar stora pengar på t.ex. en bättre arbetsmiljö och
            rehabilitering. Kan man inte föra ett liknande resonemang när
            det gäller barn?
          </note>
          <note>
            Till sist: Delar statsrådet min uppfattning om behovet av ökad
            information om gällande lagstiftnings intentioner och mål?
          </note>
          <note type="speaker">
            Anf. 3 SYLVIA PETTERSSON (s):
          </note>
          <note>
            Herr talman! Jag deltar i den här debatten eftersom jag tycker
            att den fråga Lena Öhrsvik har tagit upp i sin interpellation
            är så viktig, inte minst om man tar sin utgångspunkt i storstadspolitiken.
          </note>
          <note>
            Samtidigt skulle jag vilja säga att statsrådet i sitt svar gör
            ett mycket viktigt påpekande, nämligen att svenska barn i allmänhet
            mår bra. Jag tror att det är oerhört väsentligt att vi har det
            i bakhuvudet när vi diskuterar problemen. Det finns nämligen ändå
            problem. Det som är så tragiskt och som gör det än viktigare att
            ägna stor uppmärksamhet åt detta är att det även när det gäller
            barns uppväxtvillkor visar sig att det finns tydliga klasskillnader.
          </note>
          <note>
            Men det är inte bara fråga om klasskillnader, utan det finns
            även regionala skillnader. I t.ex.
          </note>
          <note>
            Storstockholmsregionen är problemen även på det här området störst.
          </note>
          <note>
            Det var ju här som Gustav Jonsson en gång gjorde sina så banbrytande
            undersökningar, i vilka han bl.a. talade om det sociala arvet.
            En fråga vi borde ställa oss i dag är: Existerar det sociala arvet
            än i dag? Jag tror att risken är väldigt stor att vi måste svara
            ja på den frågan.
          </note>
          <note>
            När socialtjänstlagen infördes var ett av inslagen att socialtjänsten
            skulle medverka i samhällsplaneringen. På det sättet skulle man
            kunna motverka bl.a. tendenserna till en utveckling av ett socialt
            arv och medverka till att ge goda miljöer till alla barn. Det
            finns nu undersökningar som visar att detta är ett av de inslag
            i socialtjänstlagen som inte har fungerat så bra. Det skulle alltså
            behövas ett utvecklingsarbete i kommunerna.
          </note>
          <note>
            Jag tror att man skulle behöva undersöka vilka barn det är som
            blir föremål för socialtjänstens insatser och hur det sedan går
            för dem senare i livet.
          </note>
          <note>
            Statsrådet säger också i sitt svar att stora ansträngningar måste
            göras för att så tidigt som möjligt ge behövlig hjälp. Det är
            naturligtvis mycket bra att detta klargörs. Däremot tror jag inte
            att det stämmer att vi inte tidigt ser barnens behov.
          </note>
          <note>
            Jag tror att vi faktiskt ganska tidigt ser att det finns behov,
            men däremot är det inte alldeles säkert att vi vidtar de rätta
            åtgärderna. Kanske borde dessa åtgärder också sättas in tidigare.
          </note>
          <note>
            På det socialdemokratiska kvinnoförbundets kongress hade vi att
            behandla en motion som just gick ut på att man skulle värna om
            de utsatta barnens miljöer. Då sade förbundskongressen att det
            var dags för oss att intensifiera vårt arbete kring de utsatta
            barnens situation och att samhället skulle vidta åtgärder för
            att stärka metodutvecklingen av socialtjänstens insatser för att
            t.ex. stödja de nätverk som utsatta barn kan behöva.
          </note>
          <note>
            Jag tycker att man av statsrådets svar kan utläsa att han är
            beredd att medverka i en sådan riktning, och detta är positivt.
          </note>
          <note>
            Jag vill slutligen understryka det Lena Öhrsvik sade: Det vore
            bra om vi kunde få en ny utbildningsomgång i kommunerna med tanke
            på att både politiker och tjänstemän i mycket stor utsträckning
            har bytts ut sedan lagen infördes och den utbildningsrunda som
            då genomfördes. Jag tror dessutom att det det skulle vara mycket
            bra om vi också kunde förstärka föräldrautbildningen.
          </note>
          <note type="speaker">
            Anf. 4 Statsrådet BENGT LINDQVIST (s):
          </note>
          <note>
            Herr talman! Jag vill erinra mina meddebattörer om att riksdagen
            nyligen har beslutat om en ny större översyn av socialtjänstlagen.
            I anslutning till denna skulle jag välkomna en utvärderande och
            genomlysande debatt kring ansvarsområden och de behov som socialtjänsten
            är avsedd att tillgodose.
          </note>
          <note>
            Vi har många olika aktiviteter på gång som uppnår, eller i varje
            fall till delar uppnår, det syfte som både
          </note>
          <note>
            Lena Öhrsvik och Sylvia Pettersson efterlyser.
          </note>
          <note>
            Uppföljningen av Rebusprojektet och socialbyråprojektet innebär
            att vi nu för ut de frågeställningar som dessa projekt har gett
            upphov till i en debatt inom i första hand socialtjänsten och
            kommunerna men senare också i en vidare diskussion.
          </note>
          <note>
            Det uttrycks här farhågor för en ökad utslagning, något som jag
            delar, i synnerhet mot bakgrund av den situation som just nu råder.
            Det finns t.ex. stora brister i behandlingsarbetet där vi kan
            se att vi inte kommer åt dessa problem tidigt nog.
          </note>
          <note>
            Jag tror att uppföljningen av socialstyrelsens iakttagelser om
            barn- och ungdomsarbetet är mycket viktig och förtjänar en mycket
            aktiv bearbetning och studium ute i landet. Jag vill också nämna
            att det i barnkonventionens kölvatten nu har uppstått en mycket
            livaktig och konstruktiv dialog mellan regeringskansliet och de
            olika organisationer som arbetar för barnens rätt. Dessa organisationer
            bedriver nu ett brett utvecklingsarbete för att göra konventionen
            känd, inte minst bland barnen själva och deras föräldrar.
          </note>
          <note>
            Jag är säker på att vi har möjligheter, att med stöd i det som
            konventionen ger uttryck för lyfta fram barnens behov på ett annat
            sätt än vi hittills har gjort. Jag tycker att vi skall ta den
            chansen.
          </note>
          <note>
            Jag är för min del fast besluten att till maximum utnyttja det
            faktum att Sverige har ratificerat barnkonventionen och se till
            att barns behov nu permanent kommer att finnas på dagordningen
            inom både socialpolitiken och samhällsplaneringen i stort. Jag
            vill också erinra om att Bengt Börjessons stora projekt om barn
            i kris ger oss mycket stor kunskap som vi kan använda i detta
            sammanhang och dessutom mycket information som också kan utnyttjas
            i det fortsatta arbetet. Regeringen kommer också inom kort att
            anta direktiv för den utredning som riksdagen har beställt om
            en barnombudsman.
          </note>
          <note>
            Många saker är alltså på gång, och jag menar att detta gör uttryck
            för en aktiv bearbetning av de problem och de uppgifter vi kan
            se framför oss när det gäller utsatta barn och ungdomar i Sverige.
          </note>
          <note type="speaker">
            Anf. 5 LENA ÖHRSVIK (s):
          </note>
          <note>
            Herr talman! Jag är medveten om att riksdagen har beställt en
            översyn av socialtjänstlagen. Men det får inte innebära att vi
            inte handlar nu. Jag vill påminna om att den utredning som ledde
            till att socialtjänstlagen infördes tog 13 år. Jag vet att vi
            har bättrat oss under senare år när det gäller utredningars arbete,
            men vi måste ändå handla under tiden även om det pågår en utredning.
            Jag deltog aktivt i arbetet med socialtjänstlagen här i riksdagen.
            Därefter har det väckts en del motioner och ställts interpellationer,
            och jag har dessutom möjlighet att lokalt mycket nära följa verksamheten.
          </note>
          <note>
            Jag har i många debatter hävdat att man när det gäller dessa
            barn inte får tveka inför omplaceringar.
          </note>
          <note>
            Men man får inte glömma detta med kontinuitet och stabilitet,
            som också framhålls i interpellationssvaret. Jag har också aktivt
            verkat för att anmälningsskyldigheten hos personalgrupper som
            arbetar med barn skulle följas av en uppgiftsskyldighet, och så
            är också fallet i dag. Men jag har också betonat att vi löser
            det mesta bäst i den egna miljön. Vi måste skräddarsy lösningar
            även om vi med generella lösningar har kunnat nå barn med särskilda
            behov. Vi vet mycket om vilka barn det gäller och också en hel
            del om vad de behöver -- ja, vad alla barn behöver -- nämligen
            stabila vuxna, kärlek, uppmuntran och gemenskap.
          </note>
          <note>
            En av de mammor som jag varit i kontakt med slog huvudet på spiken
            när hon sade: Tänk om jag fått bråkdelen av de omsorger, intresse
            och pengar som lagts ner på min grabb redan när han var liten.
            Med detta vill jag återkomma litet till min fråga om det finns
            några möjligheter till omfördelning av resurser. När man i dag
            satsar ser man inte till resultatet och effekterna, och man får
            inte tillgodogöra sig de besparingar som uppstår. Jag jämförde
            tidigare med arbetet när det gäller att minska ohälsotalet hos
            vuxna. Vi satsar 15
          </note>
          <note>
            miljarder kronor i arbetslivsfonden för att åstadkomma en bättre
            arbetsmiljö och en bättre rehabilitering för vuxna som har problem.
            Jag anser att ett liknande resonemang kunde föras beträffande
            barn.
          </note>
          <note>
            Mycket av det Bengt Lindqvist här redovisade går i denna riktning.
            Jag skulle gärna vilja få en ytterligare redogörelse om den ekonomiska
            delen, något som är mycket väsentligt, eftersom kommunerna också
            har en mängd andra uppgifter.
          </note>
          <note>
            De har känt sig litet pressade under lång tid.
          </note>
          <note type="speaker">
            Anf. 6 Statsrådet BENGT LINDQVIST (s):
          </note>
          <note>
            Herr talman! Jag menar att en av huvuduppgifterna i fortsättningen
            blir att göra barnens behov synliga i samhällsutvecklingen på
            ett mycket mer påtagligt sätt än som hittills har gjorts.
          </note>
          <note>
            Socialtjänsten har också en uppgift att delta i samhällsplaneringen
            och överföra sina erfarenheter om hur samhället borde fungera
            ur ett socialt perspektiv till andra sektorer i samhället.
          </note>
          <note>
            Den uppgiften har socialtjänsten inte kunnat fullgöra på ett
            riktigt tillfredsställande sätt. Jag är på den här punkten kritisk,
            inte så mycket mot socialtjänsten, utan mot samhället i övrigt
            som inte har utnyttjat de omfattande kunskaper om problem i samhället
            som socialtjänsten under årens lopp har samlat på sig. Detta menar
            jag måste bli en ledstjärna i fortsättningen när det gäller barnen.
          </note>
          <note>
            Vi måste lära oss att göra tidiga insatser på ett bättre sätt.
            Det handlar mycket om kunskap och om att tidigt se barnens behov.
            Det handlar också om samverkan, dvs. att t.ex. förskollärare och
            socialsekreterare kan nå varandra i en dialog om enskilda barn
            där man utnyttjar bådas kunskaper och kompetens för att göra det
            bästa möjliga för det enskilda barnet.
          </note>
          <note>
            Jag tror att det finns mycket man kan göra inom ramen för nuvarande
            resurser, och det sade ju också Lena Öhrsvik i sitt första inlägg.
            Jag är för min del alltid öppen för att resonera om omprioriteringar
            och omfördelningar när det gäller de olika insatser vi gör. I
            den mån vi kan finna former för att effektivisera de tidiga insatserna
            för att förebygga svårigheter längre fram för våra barn, anser
            jag att vi med stor kraft skall ge oss in i sådana diskussioner.
            Däremot vill jag inte nu ge något besked beträffande formerna
            för en sådan förändring. Jag anser att den frågan är så pass svår
            att den behöver en ordentlig mangling innan man kommer fram till
            resultat. Ett problem i sammanhanget är att också många andra
            sektorer för närvarande känner trycket av för små resurser.
          </note>
          <note type="speaker">
            Anf. 7 SYLVIA PETTERSSON (s):
          </note>
          <note>
            Herr talman! Jag vill anknyta till en del av det statsrådet nu
            sade om socialtjänsten i samhällsplaneringen. Det är många som
            delar uppfattningen att de generella åtgärderna är bäst.
          </note>
          <note>
            Det enda som egentligen hjälper ordentligt är generella åtgärder
            och att se till att ha bra miljöer för barnen.
          </note>
          <note>
            Socialtjänstens roll i samhällsplaneringen har inte blivit det
            som vi en gång hoppades på.
          </note>
          <note>
            Det är därför jag tyckte att det var viktigt att understryka
            det Lena Öhrsvik sade om vikten av utbildning av både anställda
            och förtroendevalda i kommunerna. Det är inte bara socialpolitiker
            som fattar beslut om hur samhället skall se ut. Det är inte bara
            socialtjänstemän som har en uppfattning om samhället heller. Även
            i byggnadsnämnder och kommunstyrelser finns det politiker och
            tjänstemän som har ett avgörande inflytande på hur samhällsplaneringen
            blir i kommunerna. Det är inte alltid som kunskaperna och insikterna
            är så stora bland personal och förtroendevalda som man skulle
            kunna önska sig.
          </note>
          <note type="speaker">
            Anf. 8 LENA ÖHRSVIK (s):
          </note>
          <note>
            Herr talman! Jag tänkte återkomma till utbildning och information.
          </note>
          <note>
            Statsrådet säger i sitt interpellationssvar att om det skulle
            bli en omprioritering krävs det en kunskap om behoven. Det kräver
            också en förankring. Utan kunskap går det inte att få en förankring
            för en omprioritering.
          </note>
          <note>
            Jag vill därför återigen fråga om statsrådet delar vår syn på
            behovet av en ökad omfattning av information och utbildning när
            det gäller den nuvarande lagstiftningens intentioner och mål.
          </note>
          <note>
            Även om socialtjänstlagen skall ses över kommer den att gälla
            under en lång tid framöver. Det vore ett utmärkt tillfälle att
            i samband med översynen också sprida en kunskap om vad nuvarande
            lagstiftning faktiskt innebär. Det är en bra lag. Men jag hävdar
            att det råder en dålig kunskap om lagen i kommunerna och t.o.m.
            långt in i socialnämnderna.
          </note>
          <note>
            Där är omsättning på folk, och de har inte hela grunden klar
            för sig. De har inte förarbetena klara för sig. Förarbetena hade
            ju utarbetats under en lång tid och hade den djupa förankring
            som behövdes för ett förändrat arbetssätt och en förändrad lagstiftning
            som skulle vara en rättighetslag och skulle främja gemenskap och
            solidaritet i vårt land. Ingen grupp skulle stå utanför. Det är
            den folkliga förankringen av socialtjänstlagens intentioner som
            brister. Därför vill jag återkomma till frågan om möjligheterna
            till en ökad omfattning av information när det gäller den nuvarande
            lagstiftningens intentioner och mål.
          </note>
          <note>
            Samtidigt är jag glad över att Bengt Lindqvist är så öppen när
            det gäller viljan att diskutera omprioriteringar framöver. För
            att nå dit krävs den ökade kunskapen. Jag är beredd att på mitt
            sätt försöka bidra till att sprida kunskapen.
          </note>
          <note type="speaker">
            Anf. 9 Statsrådet BENGT LINDQVIST (s):
          </note>
          <note>
            Herr talman! Jag vill tacka mina meddebattörer för meningsutbytet.
            Jag är klart inspirerad av tanken att i samband med utformningen
            av direktiv till en översyn av socialtjänstlagen gå ut i en bredare
            diskussion kring socialtjänsten. För min del är jag beredd att
            fortsätta att fundera på hur det hela skulle kunna se ut.
          </note>
          <note>
            För mig är det i första hand de tidiga insatserna som gäller
            och att försöka med hjälp av kunskapsutbyggnad och med en tydlig
            markering av att barnet skall sättas i centrum finna de rätta
            åtgärderna för bättre insatser för de utsatta barnen.
          </note>
          <note>
            De barn som råkar illa ut är inte så många, men i gengäld är
            det många av dem i denna lilla grupp som råkar riktigt illa ut.
            Det är ett stort bekymmer för oss och något av ett misslyckande
            för det svenska välfärdssamhället att vi skall behöva uppleva
            dessa barns misslyckanden mitt uppe i den välfärd vi andra lever
            i.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1990/91:100 om stöd till familjer
            med små svårt skadade barn
          </note>
          <note type="speaker">
            Anf. 10 Statsrådet BENGT LINDQVIST:
          </note>
          <note>
            Herr talman! Eva Zetterberg har frågat mig:
          </note>
          <note>
            1. Om jag avser att vidta några åtgärder för att förtydliga omsorgslagen
            vad gäller svårt skadade barn.
          </note>
          <note>
            2. Vad jag avser att göra i dag för att stödja svårt skadade
            barn och deras familjer.
          </note>
          <note>
            3. Vad jag avser att vidta för åtgärder så att landsting och
            kommuner, som i dag inte har möjligheter till ökade intäkter genom
            skattehöjning, skall kunna satsa på kostsamma men nödvändiga investeringar
            för denna eftersatta grupp.
          </note>
          <note>
            I varje landstingsområde finns ett litet antal barn och ungdomar
            -- men också ett litet antal vuxna personer -- som har mycket
            svåra funktionshinder med både komplicerade och sammansatta omvårdnadsbehov.
            Möjligheten för dem och deras familjer att leva ett gott liv är
            i hög grad beroende av att samhällsinsatser ställs till deras
            förfogande.
          </note>
          <note>
            Det behövs såväl omfattande som kvalificerade medicinska, psykologiska,
            sociala och pedagogiska insatser.
          </note>
          <note>
            Det är landstingen som enligt hälso- och sjukvårdslagen har ansvaret
            för åtgärder för att utreda och behandla sjukdomar och skador.
          </note>
          <note>
            Dessutom skall landstingen genom sina omsorgsnämnder tillhandahålla
            särskilda omsorger åt den personkrets som anges i omsorgslagen.
          </note>
          <note>
            Omsorgsnämnderna tillhandahåller ibland även habilitering åt
            barn med andra funktionshinder.
          </note>
          <note>
            Kommunernas socialtjänst har genom socialtjänstlagen ett yttersta
            ansvar för alla som vistas i kommunen och ansvarar bl.a. för avlösning
            i hemmet och för barnomsorgen i kommunen.
          </note>
          <note>
            Ansvarsfördelningen mellan huvudmännen ställer stora krav på
            ett fungerande samarbete dem emellan. Huvudmännen är också enligt
            lag skyldiga att samverka med varandra.
          </note>
          <note>
            Omsorgslagen ger psykiskt utvecklingsstörda barn, ungdomar och
            vuxna rätt till särskilda omsorger, om deras behov inte kan tillgodoses
            på annat sätt.
          </note>
          <note>
            Lagen är utformad som en rättighetslag med överklagningsmöjligheter
            för den enskilde. Den präglas av ett individualiserat synsätt.
          </note>
          <note>
            Målsättningsparagrafen anger att de särskilda omsorgerna skall
            utformas efter individens behov.
          </note>
          <note>
            Att ge barn och ungdomar som behöver bo utanför föräldrahemmet
            rätten att bo i elevhem är en av de särskilda omsorgerna enligt
            omsorgslagen. Denna rätt är inte beroende av barnets ålder eller
            funktionsnedsättning.
          </note>
          <note>
            De ansvariga huvudmännen skall underlätta för föräldrar med barn
            som har svåra funktionsnedsättningar att ta hand om sina barn
            och tillförsäkra dem allsidig omvårdnad och möjligheter till ett
            värdigt liv. Det innebär att det bland andra insatser också behöver
            finnas olika boendealternativ. Detta framför allt för kortare
            tider -- men i undantagsfall då alla andra möjligheter är uttömda
            -- också för längre tid. Bl.a.
          </note>
          <note>
            behövs små hemlika boendeenheter med tillgång till medicinsk
            kompetens, där barnet bör få disponera en plats, även om den inte
            alltid behöver utnyttjas.
          </note>
          <note>
            Här har 1989 års handikapputredning en viktig uppgift. En av
            utredningens viktigaste uppgifter är att redovisa förslag om hur
            handikappade barn och ungdomar i framtiden skall kunna tillförsäkras
            ett väl fungerande samhällsstöd.
          </note>
          <note>
            Jag vill i detta sammanhang upplysa om att
          </note>
          <note>
            Riksförbundet för utvecklingsstörda barn, ungdomar och vuxna
            sedan år 1988 bedriver ett utvecklingsprojekt med medel ur allmänna
            arvsfonden. Projektets syfte är att inom ett omsorgsområde verka
            för att personer med mycket omfattande funktionsnedsättningar
            och medicinska behov får ett fullgott stöd.
          </note>
          <note>
            Vidare uppmärksammar socialstyrelsen i ett särskilt projekt situationen
            för barn och ungdomar med svåra funktionsnedsättningar och komplicerade
            omvårdnadsbehov som i dag vistas långa perioder på sjukhus. Socialstyrelsen
            avser att i en rapport bl.a. ge exempel på olika lösningar, som
            gör att svårt funktionshindrade barn, utan behov av akuta sjukvårdsinsatser,
            kan vistas mer stadigvarande utanför sjukhuset.
          </note>
          <note>
            Jag räknar med att projekten skall tillföra både huvudmännen
            och handikapputredningen erfarenheter och underlag i deras arbete.
          </note>
          <note>
            Till sist vill jag erinra om att syftet med skattereformen är
            att långsiktigt stärka landets ekonomi, vilket också är av betydelse
            för kommunerna och landstingen. Ett led i reformen är det kommunala
            skattestoppet. I det läget måste kommunerna och landstingen prioritera
            sina verksamheter och pröva hur resurserna bäst skall användas.
          </note>
          <note type="speaker">
            Anf. 11 EVA ZETTERBERG (v):
          </note>
          <note>
            Herr talman! Jag vill tacka statsrådet Bengt
          </note>
          <note>
            Lindqvist för svaret. Jag vill gärna framföra min uppskattning
            över att statsrådet har tagit sig tid att besvara interpellationen,
            trots att jag var litet sen med att framställa den, så att statsrådet
            av formella skäl hade kunnat avstå från att svara.
          </note>
          <note>
            Anledningen till att jag var så angelägen om att ställa denna
            interpellation är att jag i mitt ''vanliga''
          </note>
          <note>
            arbete som förtroendevald i Stockholms läns landsting, och då
            särskilt i mitt uppdrag som ordförande i västra omsorgsstyrelsen,
            har mött så många av de föräldrar och barn som lever under mycket
            svåra omständigheter till följd av bristande och adekvata resurser
            för de barn det här handlar om. Det finns också ett mycket stort
            kunnande i denna fråga och ett mycket stort engagemang från både
            personal och förtroendevalda från olika partier i flera landsting
            i Sverige.
          </note>
          <note>
            Den barngrupp vi här talar om är inte stor. Enligt den undersökning
            som socialstyrelsen snart skall presentera rör det sig om ca 200
            barn i hela landet.
          </note>
          <note>
            I den gruppen ingår då barn med förståndshandikapp, inskrivna
            i omsorgsnämnder och som har stora funktionsnedsättningar, samt
            barn som ''bara'' är s.k. teknikberoende barn.
          </note>
          <note>
            I statsrådets svar nämns det projekt som RFUB har fått pengar
            till från allmänna arvsfonden. Detta projekt har syftat till att
            dels kartlägga familjernas situation, dels komma med förslag till
            åtgärder.
          </note>
          <note>
            Eftersom projektet har bedrivits inom just västra omsorgsområdet
            har jag naturligtvis med extra stort intresse följt det. Därutöver
            har en intervjuundersökning med 20 berörda familjer gjorts, där
            en rätt klar bild av dessa familjer stiger fram. För statsrådets
            kännedom vill jag gärna lämna över ett exemplar av denna undersökning
            som har gjorts i västra omsorgsområdet.
          </note>
          <note>
            I dessa undersökningar är det en ny grupp handikappföräldrar
            som träder fram. Dessa föräldrar är inte tacksamm för den lilla
            hjälp och avlösning som erbjuds dem. De är mycket medvetna om
            sina rättigheter och samhällets ansvar. De accepterar inte att
            behöva leva ett liv där allt styrs runt det skadade barnet. En
            mamma har uttryckt det så, att dessa föräldrar inte önskar bli
            några hjältar, bara att leva ett vanligt liv. Men dessa föräldrar
            har också gått samman och formulerat sina krav och önskemål bl.a.
            genom organsationen
          </note>
          <note>
            ALF, anpassade lösningar för flerhandikappade, och genom organisationen
            FUB. Vi vet faktiskt rätt mycket om vad som behövs och vilka önskemål
            som finns.
          </note>
          <note>
            Det som klart kommer fram i dessa undersökningar är hur otillräckligt
            stödet är till de barn och ungdomar som är svårast flerhandikappade.
            Det krävs mera avlasting i hemmet, personliga assistenter, korttidshem
            osv.
          </note>
          <note>
            En annan sak som kommer fram är att det tar lång tid att bygga
            upp kompetenta resurser. Det samarbete mellan kommunens socialtjänst
            och sjukvård och omsorgsvård som måste byggas upp är ibland svårt
            att åstadkomma, eftersom det saknas kunskaper och erfarenheter
            av att arbeta med dessa barn. Däremot anses det gå bra att uttröttande
            föräldrar, utan vare sig sjukvårds- eller omsorgsutbildning, skall
            kunna ta hand om sina barn dygnet runt hur länge som helst utan
            avlösning.
          </note>
          <note>
            En tredje faktor som kommer fram är hur föräldrarna tvingas organisera
            sina liv runt den hjälp som de erbjuds. De måste bygga upp ett
            enormt nätverk av kontakter som de flesta skulle vilja förenkla
            till ett eller ett fåtal.
          </note>
          <note>
            Planeringen har under många år halkat efter på grund av tolkningen
            av omsorgslagen. Det har sina håll hävdats, och hävdas enligt
            uppgift fortfarande i Malmö, att dessa barn inte skall erbjudas
            boende på elevhem just med hänvisning till omsorgslagen --
          </note>
          <note>
            det var därför som jag tog upp den här frågan. I
          </note>
          <note>
            Stockholm har planeringen halkat långt efter av samma skäl. I
            dag är planeringen i full gång, men där är det ekonomin och byggprocessen
            som gör att det drar ut på tiden.
          </note>
          <note>
            Det är positivt att handikapputredningen har tagit fasta på de
            synpunkter som har framförts, nämligen att boende utanför hemmet
            kan behövas även för små barn och att barn inte skall behöva växa
            upp på sjukhus. Jag är glad över att statsrådet i sitt svar slår
            fast att rätten till att bo elevhem inte är knuten till en viss
            ålder eller till ett visst funktionshinder. Det kan naturligtvis
            diskuteras om ''elevhem'' är en adekvat beteckning. Här i Stockholm
            har vi talat om barnboende, växelboende eller mellanvård som förutsätter
            ett stort inflytande från föräldrar. Det finns säkert flera och
            bättre termer som kan användas.
          </note>
          <note>
            Herr talman! Till sist skulle jag vilja höra mer exakt från statsrådet
            angående olika myndigheters gemensamma ansvar. Är det statsrådets
            uppfattning att ett lika stort ansvar åvilar sjukvården som kommunens
            socialtjänst och landstingens omsorgsvård? Jag har ibland uppfattat
            det som att det bara verkar vara omsorgsvården som har ett ansvar
            när det gäller detta område. Vad beträffar ekonomiska resurser,
            som för både landsting och kommun i dag är det stora problemet
            att bygga upp, kommer man från regeringens sida att vara villig
            att bidra med ytterligare projektpengar, typ de som vi nyss talade
            om, eller andra statsbidrag för att se till att de familjer som
            måste få avlastning i sin vardag verkligen också kan få avlastning?
          </note>
          <note type="speaker">
            Anf. 12 Statsrådet BENGT LINDQVIST (s):
          </note>
          <note>
            Herr talman! Inledningsvis vill jag säga att det var angeläget
            för mig att denna fråga togs upp, eftersom det är min -- precis
            som Eva Zetterbergs --
          </note>
          <note>
            uppfattning att det rör sig om en utomordentligt angelägen grupp
            som insatserna måste utvecklas för.
          </note>
          <note>
            Som svar på de direkta frågorna vill jag säga att jag för min
            del är helt öppen för fortsatt utvecklingsarbete, gärna med stöd
            i allmänna arvsfonden. Jag ser fram emot att få ta del av erfarenheterna
            från det stora RFUB-projekt som har bedrivits sedan 1988. Det
            finns säkert anledning att gå vidare i det utvecklingsarbetet.
          </note>
          <note>
            Jag vill också påminna om att vi från arvsfondens, egentligen
            från min sida, har inbjudit organisationer, bl.a. RFUB, att tillsammans
            med handikapputredningen finna former för att utveckla ett system
            med personliga vårdare. Detta görs apropå kontinuiteten och stabiliteten
            i barns liv. Det är mycket viktigt att vi finner former för detta.
            Organisationerna har faktiskt bollen i dag.
          </note>
          <note>
            Jag går och väntar på en projektansökan på detta viktiga område.
          </note>
          <note>
            I övrigt har handikapputredningen att ta ställning till frågan
            om hur vi skall kunna vidareutveckla stödet till dessa barn och
            ungdomar. Jag räknar med att handikapputredningen kommer att lägga
            fram ett viktigt betänkande under våren kring de olika frågor
            som har att göra med det individuella stödet till människor med
            omfattande funktionshinder.
          </note>
          <note>
            Herr talman! Till sist vill jag också erinra om att i det ställningstagande
            som riksdagen står inför när det gäller äldre- och handikappomsorgen
            på torsdag, på luciadagen, ingår ett av regeringen framlagt förstärkt
            stimulansstöd till byggande av gruppbostäder. Det har utvidgats
            av socialutskottet, av socialdemokrater och folkpartister, till
            att också omfatta kommunala insatser för att bygga boendealternativ
            för handikappade. Inom dessa ramar finns det naturligtvis förutsättningar
            för att också skapa resurser för denna mycket utsatta grupp.
          </note>
          <note>
            Litet smolk i mjölken är då för mig att vänsterpartiet och dess
            representanter inte har stött dessa insatser och förmodligen kommer
            att rösta emot detta på torsdag. Eva Zetterberg har dock fortfarande
            möjlighet att påverka sina partikamrater. Detta är faktiskt en
            viktig insats även för svårt utsatta handikappgrupper i vårt samhälle.
          </note>
          <note type="speaker">
            Anf. 13 EVA ZETTERBERG (v):
          </note>
          <note>
            Herr talman! Jag vill konstatera att frågeställningen naturligtvis
            inte gäller bara små svårt skadade barn, utan hela gruppen av
            barn, ungdomar och vuxna som har svåra funktionsnedsättningar
            och behöver samhällets stöd. I den här interpellationen tyckte
            jag dock att det var viktigt att belysa de frågeställningar som
            just har funnits rörande de små svårt skadade barnen och där man
            från vissa håll hävdar att omsorgslagen har varit ett hinder.
            Jag är glad över att statsrådet hävdar att så inte är fallet.
          </note>
          <note>
            När det gäller stimulansbidraget till gruppbostäder får statsrådet
            gå till mitt partis representanter i socialutskottet och diskutera
            skälen. Man kommer att i debatten redogöra för varför man inte
            har velat anta den propositionen.
          </note>
          <note>
            Jag vill dock säga att man naturligtvis kan se på en enskild
            fråga som stimulansbidraget som positivt.
          </note>
          <note>
            Jag ser det emellertid mera som ett symboliskt bidrag, om det
            går igenom. Det gäller 200 000 kr.
          </note>
          <note>
            per gruppbostad. Kostnaderna i Stockholm ligger på i storleksordningen
            6--7 milj. kr. per gruppbostad. Bidraget utgör inte så stor andel
            av den reella kostnaden i dag.
          </note>
          <note>
            När det gäller projektansökningar och intresset för att stödja
            organisationer som arbetar med små barn och ungdomar som är flerhandikappade
            och har stora funktionsnedsättningar, är det välkommet att man
            från regeringens sida är villig att stödja ytterligare projekt.
            Jag kommer naturligtvis att föra ut det meddelandet till landstinget
            i
          </note>
          <note>
            Stockholms län och till andra landsting i Sverige. På olika håll
            bygger man upp ett förnämligt arbete.
          </note>
          <note>
            Man vill på alla sätt försöka förbättra för denna grupp, men
            hindras i dag bl.a. av bristen på ekonomiska resurser. Det är
            oerhört viktigt att man kan få det stödet. Inom bara Stockholms
            läns landsting finns ett flertal olika projekt, som alla parter
            är överens om är viktiga att genomföra.
          </note>
          <note>
            Pengar saknas dock i dag.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1990/91:80 om utredningen Finansiering
            av vägar och järnvägar
          </note>
          <note>
            Anf. 14 Kommunikationsminister Georg
          </note>
          <note>
            Andersson (s):
          </note>
          <note>
            Herr talman! Viola Claesson har med hänvisning till utredningen
            om finansiering av vägar och järnvägar frågat mig om direktiven
            till utredningen skall ses som ett formellt uppdrag till utredaren
            att studera eventuell bolagisering, börsintroduktion och liknande
            omvandlingar av statliga verk. Vidare har Viola Claesson frågat
            mig vilken principiell inställning regeringen har till konkreta
            förslag om bolagisering, utförsäljning och börsintroduktion av
            televerkskoncernen. Avslutningsvis frågar Viola
          </note>
          <note>
            Claesson om jag anser ett system med bilavgifter inbakade i bensinpriset
            vara ett realistiskt sätt att lösa vägarnas finansieringsproblem
            utan att belasta statsbudgeten.
          </note>
          <note>
            Bakgrunden till att regeringen i den näringspolitiska propositionen
            aviserade en förutsättningslös utredning i syfte att presentera
            förslag till kompletterande finansieringskällor är att de behov
            som finns inom väg- och järnvägssektorn är så stora att de inte
            kan täckas av enbart de medel som anslås över statsbudgeten. De
            direktiv regeringen därefter beslutade om innebar vissa begränsningar
            i utredarens arbete, bl.a. skulle inte förslag utredas som förutsatte
            förändringar av skatterna. Några formella hinder föreligger emellertid
            inte för en utredare att presentera de förslag han finner lämpliga
            även om dessa inte till alla delar följer vad som uttalats i direktiven.
            Det är en fråga för regeringen att pröva lämpligheten i förslagen.
          </note>
          <note>
            När det gäller frågan om regeringens principiella inställning
            till förslaget om bolagisering av televerket vill jag anföra följande.
            Televerket har ett regionalt och socialt ansvar som måste hävdas.
          </note>
          <note>
            Regeringen har ställt sig avvisande till förslag om privatisering
            av sådana delar av den statliga verksamheten. Som jag tidigare
            uttalat krävs det enligt min mening nya och starka skäl för att
            ändra denna inställning. Jag vill dock i detta sammanhang påminna
            om att något förslag från televerkets styrelse ännu inte presenterats
            för regeringen. Om och när ett sådant förslag föreligger får regeringen
            pröva det i vanlig ordning.
          </note>
          <note>
            Viola Claessons sista fråga avser utredningens förslag till bilavgifter.
            Utredningens betänkande är just nu föremål för en omfattande remissbehandling.
            Därefter kommer regeringen att ta ställning till utredningsförslagens
            olika delar. Jag varken vill eller kan föregripa de ställningstaganden
            regeringen kan komma att presentera med anledning av utredningens
            förslag.
          </note>
          <note type="speaker">
            Anf. 15 VIOLA CLAESSON (v):
          </note>
          <note>
            Herr talman! Tack för svaret. Jag tänker koncentrera mig i debatten
            på frågan som rör televerkskoncernen och Tony Hagströms utspel.
          </note>
          <note>
            Hagström vill att koncernen inom två år skall genomgå en privatisering
            där 45 % av aktierna i det nya bolaget skall säljas ut på börsen
            för 20 miljarder kronor. Utspelet är kopplat till den s.k. FI-
          </note>
          <note>
            utredningen så till vida att dessa 20 miljarder skulle kunna
            användas till finansiering av vägar och järnvägar. Förslaget återfinns
            också i den färdiga utredningens avsnitt Finansiering genom aktiv
            förvaltning av statens tillgångar.
          </note>
          <note>
            Tyvärr har massmedia och andra glömt, för att uttala sig snällt,
            att berätta att utredarna Mats B O
          </note>
          <note>
            Larsson och Ted Stahl på finansdepartementet redan före Hagströms
            utspel hade presenterat följande planer.
          </note>
          <note>
            För det första vill utredarna bolagisera affärsverken samt bredda
            ägandet i näringslivet till privatpersoner och anställda, d.v.s
            en privatisering.
          </note>
          <note>
            För det andra vill man enbart ha en snabb omvandling från affärsverk
            till aktiebolag med ägarfunktionen samlad i ett departement utan
            fackansvar, medan frågan om samhällsmålen bör bli kvar hos fackministern.
            Eftersom utredarna befarar att en snabb bolagisering kan möta
            motstånd och detta därför skulle kunna ta tid, vill de för det
            tredje att regering och riksdag i ett första steg skall omvandla
            affärsverken så att modellen närmar sig aktiebolagens.
          </note>
          <note>
            För det fjärde är ett exempel som lyfts fram är just televerket,
            vars tillgångar utredarna uppskattar till
          </note>
          <note>
            120 miljarder kronor. Utredarna anser att staten måste få mer
            avkastning på dessa tillgångar.
          </note>
          <note>
            Herr talman! Jag anser att det framgår ganska tydligt att Tony
            Hagström agerat med utgångspunkt just i finansdepartementets utredning
            och prioriteringslista. Men han utnyttjade: FI-
          </note>
          <note>
            utredningen och sin position som utredare av ett helt annat område
            för att lansera finansdepartementets privatiseringsförslag. Även
            om Tony Hagströms utspel om privatisering av televerket kom innan
            SOU-utredningen var klar, kvarstår faktum att ett av de viktigaste
            avsnitten i hans utredning handlar om finansieringen och aktiv
            förvaltning av statens tillgångar. Georg Andersson har tidigare
            haft många möjligheter, och har också tagit till vara dem, att
            svara på om han och regeringen är beredda att ge avkall på det
            som man tidigare har sagt, att det viktigaste t.ex. när det gäller
            televerket är verkets sociala och regionalpolitiska ansvar. Han
            upprepar det nu.
          </note>
          <note>
            Men han har i ett annat sammanhang för
          </note>
          <note>
            Statsanställdas förbunds tidning, Statsanställd, sagt: Jag ser
            för dagen inga skäl som motiverar en försäljning. Men om verkets
            styrelse kommer fram till att det föreligger sådana skäl får vi
            naturligtvis granska dessa och ta ställning till förslaget.
          </note>
          <note>
            Det intressanta är att Georg Andersson i sitt interpellationssvar
            till mig naturligtvis vet vad han talar om, men han talar inte
            om vad han vet. Det är riktigt att televerkets styrelse ännu inte
            har haft sitt möte. Men televerkets styrelse hade ett extrainkallat
            möte i november då de förslag förbereddes som man skall fatta
            beslut om den 14
          </note>
          <note>
            december då det ordinarie mötet hålls. Det är detta möte som
            Georg Andersson hänvisar till. Styrelsen har redan gett televerkets
            chef fortsatt mandat att gå vidare på den här vägen med privatisering
            av televerket.
          </note>
          <note>
            Vad kommer att ske nu på fredag? Georg
          </note>
          <note>
            Andersson vet naturligtvis att televerkets styrelse på fredag
            kommer att föreslå att televerket skall ombildas till ett bolag.
            Styrelsen kommer också att uttala, vilket är ännu värre, att televerket
            snarast skall privatiseras och gå ut på börsen, precis som
          </note>
          <note>
            Tony Hagström har sagt och som utredarna på finansdepartementet
            vill.
          </note>
          <note>
            Det vore bra om Georg Andersson i talarstolen ville kommentera
            hur han ser på det förslag som televerkets styrelse kommer att
            presentera på fredag, dvs. det beslut som styrelsen kommer att
            fatta.
          </note>
          <note>
            Finns redan nu de mycket starka skälen, som Georg
          </note>
          <note>
            Andersson tidigare har hänvisat till i olika brasklappar, till
            att sluta tänka på televerkets regionalpolitiska och sociala ansvar,
            vilket flera utredningar tidigare har haft i uppdrag att se över
            för att stärka det sociala och regionalpolitiska ansvaret. Jag
            tror att det är mycket viktigt för de tusentals televerketsanställda
            och för alla som bryr sig om ett verk som televerket, med det
            stora ansvar det har för att kommunikationerna på detta område
            i landet skall fungera, att få reda på vad
          </note>
          <note>
            Georg Andersson egentligen står i denna fråga.
          </note>
          <note>
            Kommer Georg Andersson och regeringen att säga ja till det förslag
            som televerkets styrelse kommer att lägga fram på fredag, eller
            kommer Georg
          </note>
          <note>
            Andersson i likhet med vänsterpartiet att fortsätta att hävda
            att det sociala och regionalpolitiska ansvaret måste gälla även
            i fortsättningen? Annars, herr talman, är regeringen mer thatcheristisk
            än vad engelsmännen och deras regering själva är nu när Thatcher
            är borta. Där har man ju börjat tänka sig för i den här frågan.
          </note>
          <note type="speaker">
            Anf. 16 ROY OTTOSSON (mp):
          </note>
          <note>
            Herr talman! Den utredning som Tony Hagström har producerat är
            märklig på många sätt. Inte nog med att det i den föreslås, som
            Viola Claesson har påpekat, ett och annat när det gäller televerket.
            I
          </note>
          <note>
            utredningen föreslås också en ny trafikpolitik som står klart
            i strid med vad riksdagen har fattat beslut om. Tony Hagström
            föreslår ett nytt sätt att prioritera investeringar i både järnvägar
            och vägar, där man inte tar hänsyn till miljö, regionalpolitik,
            sociala effekter, osv., utan där man enbart tillämpar ett mycket
            snävt företagsekonomiskt synsätt.
          </note>
          <note>
            Det är naturligtvis märkligt att detta har kunnat ske; det stod
            knappast i direktiven. Där stod det bara att utredningen skulle
            undersöka hur man kan få till stånd en annan finansiering, m.m.
          </note>
          <note>
            Georg Andersson har här pläderat för televerkets regionala och
            sociala ansvaret. Han bör nog även litet grand precisera vad han
            menar med det ansvaret. Menar han att man inom grundläggande teletrafik
            skall kunna använda även fax, skicka meddelanden över data med
            modem, osv.? Detta är av avgörande betydelse för oss uppe i Norrland.
          </note>
          <note>
            Om grundläggande teleservice inte inkluderas utan man som enskild
            person skall betala vad det kostar att upprätthålla en bra linje
            i Norrlands inland, kommer man varken som enskild eller som småföretagare
            att ha råd med det. Detta ligger mycket nära det förslag som Tony
            Hagström har producerat i den här utredningen om att sälja ut
            televerket. Jag skulle vilja fråga Georg Andersson dels om han
            anser att Tony Hagström verkligen har följt direktiven när det
            gäller trafikpolitiken som sådan när han nu föreslår en annan
            prioritering än den som riksdagen har fattat beslut om, dels vad
            han menar med ett socialt och regionalpolitiskt ansvar när det
            gäller televerket.
          </note>
          <note>
            Anf. 17 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Jag tycker att Viola Claessons och
          </note>
          <note>
            Roy Ottossons inlägg vittnar om en stor ängslan för nya tankar
            och fritt tänkande. Utredningar tillsätts väl för att tillföra
            beslutsfattandet synpunkter?
          </note>
          <note>
            Visst utarbetar regeringen direktiv och anger ramar för vad den
            vill ha utrett. Den anger också vissa begränsningar när det gäller
            de kommande förslagen. Men det är mycket viktigt att en utredning
            har möjlighet att tänka fritt och stimulera diskussionen med de
            förslag som presenteras. Jag tycker att det är nästan trist att
            man så ängsligt försöker förhindra att en utredare lägger fram
            förslag som i någon mening kan ligga utanför de preciserade direktiven.
          </note>
          <note>
            Vi har sedan en tid en grupp inom regeringskansliet som ser över
            affärsverken med ambition att finna former för bättre politisk
            och ekonomisk styrning av verken. Det är ett viktigt arbete som
            också ger oss underlag för att arbeta vidare när det gäller statens
            roll som ägare. Vi har i olika sammanhang, senast i skrivelse
            till riksdagen med anledning av den ekonomiska situationen, föranledd
            av den särskilda skrivelsen om krisen, markerat att staten ansvarsfullt
            och effektivt måste förvalta sin förmögenhet. Staten har stora
            förmögenheter som nu förvaltas av de affärsdrivande verken. Det
            är viktigt att staten, regering och riksdag, som ägare ställer
            krav på ett ansvarsfullt och effektivt förvaltarskap.
          </note>
          <note>
            Så till de konkreta frågorna. Televerkets styrelse kommer att
            ha ett sammanträde på fredag och kommer då att ta ställning. Jag
            vill inte av formella skäl föregripa det ställningstagandet. Jag
            har markerat i mitt svar i dag, och tidigare, att televerket har
            ett socialt och regionalt ansvar. Det är viktigt att man även
            fortsättningsvis kan garantera att teletjänsterna ges utifrån
            de mål och riktlinjer som i det avseendet har angetts. Det är
            möjligt att vi ytterligare behöver precisera hur det sociala och
            regionala ansvaret bör uppfyllas.
          </note>
          <note>
            Därför har vi tillsatt post- och teleutredningen. Det pågår ett
            arbete med anledning av den.
          </note>
          <note>
            Viola Claesson frågade om det finns starka skäl för privatisering.
            Jag har inte sett sådana starka skäl.
          </note>
          <note>
            Om nu televerket gör nya preciseringar skall jag självfallet
            med öppna ögon ta del av vad televerkets styrelse har att redovisa.
            Det tillhör mina åligganden. Men för dagen ser jag som sagt inte
            att det finns några sådana starka skäl.
          </note>
          <note>
            I det sammanhanget kan man använda en bild --
          </note>
          <note>
            den kanske förstås av somliga och för mig är den ganska naturlig.
            Man säger att ett alternativ som i många fall är fullgott till
            alternativet att sälja kon är att sköta om den och ta vara på
            den mjölk som den ger.
          </note>
          <note>
            Roy Ottosson sade att Tony Hagströms utredning utgår från en
            annan trafikpolitik. Det har jag egentligen redan kommenterat.
            Roy Ottosson frågar om den grundläggande teleservicen. Där vill
            jag ytterligare betona att post- och teleutredningen bereder denna
            fråga. Den har varit föremål för remissbehandling och beredning
            i departementet.
          </note>
          <note>
            Vi får återkomma med preciseringar i det avseendet. Jag tror
            inte att det finns anledning att ytterligare kommentera Roy Ottossons
            inlägg.
          </note>
          <note type="speaker">
            Anf. 18 VIOLA CLAESSON (v):
          </note>
          <note>
            Herr talman! Jag kan garantera Georg Andersson att jag inte känner
            ängslan för nya tankar. Tvärtom tror jag att Georg Andersson,
            om han tänker efter, har hört en del nya tankar från denna talarstol
            också från mig när det har gällt hur den framtida transportpolitiken
            skall se ut i det här landet.
          </note>
          <note>
            De tankar som har framförts i den utredning som finansdepartementet
            har gjort och som jag redogjorde för ganska ingående i mitt förra
            inlägg är inga nya tankar, Georg Andersson. Det är precis samma
            tankar som framför allt moderaterna och folkpartiet har framfört
            under en rad år:
          </note>
          <note>
            utförsäljning, privatisering, sönderstyckning av affärsverken
            och de monopol som har stått som något slags garanti för att alla
            delar av landet skall ha tillgång till bra telekommunikationer.
            För vår del vill vi se nya tankar som utvecklar och klarlägger
            det regionala och politiska ansvaret.
          </note>
          <note>
            Därför har det varit bra med de utredningar som har gjorts. Men,
            Georg Andersson, de är fullständigt överkörda genom de nygamla
            signaler som är nyliberala -- för att nu använda den riktiga termen
            -- och som har kommit från finansdepartementet. Jag tycker att
            det är litet märkligt att Georg Andersson här försöker låtsas
            som om han inte känner till vad som redan har förberetts inför
            det styrelsemöte som televerket skall ha på fredagen. Han har
            ju varit underrättad hela tiden och naturligtvis varit inblandad
            i en mängd samtal och diskussioner, informella som formella.
          </note>
          <note>
            Det jag konkret vill veta i likhet med många, inte bara anställda
            inom televerket utan stora delar av svenska folket, inför framtiden
            är om Georg
          </note>
          <note>
            Andersson anser att det t.ex. i finansdepartementets utredning
            om privatisering av affärsverken eller i Tony Hagströms utredning
            finns något nytt, som regeringen kommer att säga ja till när det
            gäller en bolagisering i ett första steg och privatisering och
            börsintroduktion i ett andra steg av televerkskoncernen? Georg
            Andersson måste ha en uppfattning där. Det räcker inte med att
            säga ''för dagen'', eftersom vi i dag vet att televerkskoncernen
            kommer att fatta beslut på fredag. Så jag efterlyser litet klarare
            signaler om vad som komma skall. Är det moderatmotioner som nu
            går igenom?
          </note>
          <note type="speaker">
            Anf. 19 ROY OTTOSSON (mp):
          </note>
          <note>
            Herr talman! Fritt tänkande är alltid bra. Bra är utredningar
            som öppnar nya vägar som vi sedan kan undersöka. Men när jag läste
            den här utredningen slog det mig att det var väldigt gammalt,
            unket, dammigt helt enkelt. Jag kände igen det från 60-
          </note>
          <note>
            talet. Det innebär egentligen bara att om man skall betrakta
            detta som fritt och nytt tänkande ger man upp mycket av det som
            vi lyckades uppnå under 70-
          </note>
          <note>
            talet och 80-talet när det gäller trafikpolitiken, nämligen att
            anpassa den bättre till de faktiska behoven i samhället, att ta
            hänsyn till vad folk behöver i olika delar av landet, ta hänsyn
            till miljön och ta sociala hänsyn. Jag har litet svårt att förstå
            varför Georg Andersson försvarar den här utredningen som något
            slags nytt fritt tänkande.
          </note>
          <note>
            Georg Andersson svarade inte på min fråga vad han anser om grundläggande
            teleservice, och det kan jag förstå, eftersom det är en kontroversiell
            fråga.
          </note>
          <note>
            Jag skulle också vilja ta upp frågan om vägavgifter och bensinavgifter,
            som Tony Hagström är inne på.
          </note>
          <note>
            Det förslag som han har lagt fram i utredningen innebär egentligen
            att man tar pengar från statens kassakista och för dem direkt
            över till väginvesteringar. Ur järnvägspolitisk synpunkt är utredningen
            mycket dålig. Den är direkt järnvägsfientlig. Det finns en rad
            skrivningar om järnvägen som är nedlåtande, raljande och delvis
            felaktiga till järnvägens nackdel. Så det betraktar jag inte som
            nytt, fritt och bra tänkande.
          </note>
          <note>
            Jag tycker det skulle vara intressant om Georg
          </note>
          <note>
            Andersson kunde ge några synpunkter när det gäller televerkets
            sociala och regionala ansvar, för det är av avgörande betydelse.
            Är det bara så att enkel telefoni skulle betraktas som grundläggande
            teleservice, ligger det illa till i stora delar av landet, åtminstone
            i Norrland.
          </note>
          <note>
            Anf. 20 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Nu pågår en diskussion mellan oss om vem som tänker
            nyast och friast. Det som somliga betraktar som nya tankar betraktas
            av Roy
          </note>
          <note>
            Ottosson som unket och gammalt 60-talstänkande.
          </note>
          <note>
            Jag tycker nog att man skall vara litet försiktig med sina domslut
            och se litet mer nyanserat på bilden.
          </note>
          <note>
            Då tror jag att de flesta måste erkänna att Tony
          </note>
          <note>
            Hagströms utredning har tillfört diskussionen väsentliga saker.
            Det säger jag utan att därmed ha tagit ställning för allt som
            där har föreslagits. Som jag upplever det har Tony Hagströms utredning
            medverkat till att skapa mera realism i den trafikpolitiska debatten.
          </note>
          <note>
            Vi har redan tagit fasta på en synpunkt som har framförts, nämligen
            när det gäller att se över planeringsprocessen och att rationalisera
            administrationen inom vägverket. Vi har därför gett vägverket
            i uppdrag att genomföra ett sådant arbete med förtur, som sedan
            skall presenteras här före årsskiftet. Det är en av de nya tankar
            som har presenterats i Tony Hagströms utredning och som vi finner
            det angeläget att ta vara på. Dessutom måste detta göras skyndsamt.
            Vi får återkomma till övriga förslag och synpunkter efter det
            att vi är färdiga med bearbetningen av det hela i kommunikationsdepartementet.
          </note>
          <note>
            Jag tycker att Viola Claesson skall vänta med sin dom över de
            här förslagen tills regeringen faktiskt har presenterat några
            förslag. Att utredningar lägger fram förslag innebär väl inte
            att regeringen till alla delar står bakom dessa. Vi måste nog
            skilja på rollerna litet grand.
          </note>
          <note>
            Jag kan inte, och bör inte, svara när det gäller regeringens
            förslag i alla delar, i alla fall inte förrän vi inom regeringen
            själva har tagit ställning till framlagda förslag och presenterat
            dem som våra.
          </note>
          <note>
            De förslag som regeringen presenterar är jag självfallet beredd
            att kommentera och att försvara.
          </note>
          <note>
            Men nu får Viola Claesson och Roy Ottosson ge sig till tåls litet
            grand till dess att vi har tagit ställning till förslag som läggs
            fram med anledning av Tony
          </note>
          <note>
            Hagströms utredning. Jag kan försäkra er om att det inte kommer
            att dröja länge till dess. Ni skall inte behöva ikläda er alltför
            mycket tålamod för att kunna invänta den tidpunkt då vi i regeringen
            är beredda att för riksdagen presentera vad vi anser vara rimligt
            och möjligt att ta vara på i framlagda förslag.
          </note>
          <note>
            Avgörande här blir naturligtvis att slå vakt om televerksamhetens
            regionala och sociala roll. Vi måste ju ha ett telesystem som
            är rikstäckande på rimliga villkor, så att människor i olika delar
            av landet kan utnyttja den fantastiska resurs som televerket i
            dag erbjuder.
          </note>
          <note>
            Vi är väldigt lyckligt lottade internationellt sett genom att
            vi har det mycket väl fungerande televerket och ett mycket väl
            fungerande telesystem, som har gett oss väldigt mycket av den
            utvecklingspotential som finns i detta. När jag jämför med åtskilliga
            andra länder, kan jag konstatera att vi har en mycket god utgångspunkt
            i det arbetet. Det är viktigt att värna om den roll som telesystemet
            också med en utvecklad teknik kan ge i fråga om förutsättningar
            för näringsliv och boende i olika delar av landet.
          </note>
          <note>
            Andre vice talmannen anmälde att Roy Ottosson anhållit att till
            protokollet få antecknat att han inte ägde rätt till ytterligare
            inlägg.
          </note>
          <note type="speaker">
            Anf. 21 VIOLA CLAESSON (v):
          </note>
          <note>
            Herr talman! Jag tycker nog att det hela blir litet komiskt när
            Georg Andersson här försöker undervisa mig om hur viktig televerkskoncernen
            är för landet. Men det är ju just det som har föranlett min interpellation
            och det är just därför som jag har uttalat mig som jag har gjort
            i debatten hittills. Det borde ha framgått.
          </note>
          <note>
            Vänta med domen, säger Georg Andersson. Men det finns ju redan
            förslag att ta ställning till.
          </note>
          <note>
            Utgångspunkten för mig var Tony Hagströms utredning, som var
            en fortsättning på den utredningen som finansdepartementet har
            gjort.
          </note>
          <note>
            Jag fäller min dom över dessa nyliberala förslag.
          </note>
          <note>
            Jag känner till att televerkets styrelse på sitt sammanträde
            på fredag kommer att upprepa samma förslag. Därför är jag inte
            upprörd över att det handlar om nya tankar, utan jag är upprörd
            över att det handlar om att man inte längre tänker bry sig om
            det sociala och regionala ansvaret.
          </note>
          <note>
            Det dröjer inte länge -- detta sade Georg
          </note>
          <note>
            Andersson nyss -- förrän vi får reda på vad regeringen tycker.
            Skall jag tolka det så, att Georg
          </note>
          <note>
            Andersson hittills har låtit televerkskoncernens styrelse och
            dem som finns i dess närmaste omgivning få veta att en bolagisering
            i första hand och ett uttalande om att man skall forcera en utförsäljning
            och en börsintroduktion av televerkskoncernen är okej, att de
            skall gå vidare eller att regeringen har sagt att det här inte
            rimmar väl med de krav som vi ställer på det fantastiska televerket?
          </note>
          <note>
            Till sist: Vi kan nu, Georg Andersson, vara överens om att det
            som televerkskoncernen i dag står för innebär en fantastisk nationell
            resurs, en väldigt stor potential som kan göras ännu bättre. Men
            skall den då göras ännu bättre därför att det här kan användas
            som ett objekt för privata vinster eller därför att människorna
            i Sverige har behov därav inte bara i de delar av landet där man
            hittills har kommit i åtnjutande av televerkets fantastiska tekniska
            möjligheter? Det är det som frågan gäller.
          </note>
          <note>
            Jag tycker att det vore väldigt bra för debatten om
          </note>
          <note>
            Georg Andersson avslutningsvis i ett inlägg kunde säga att regeringen
            inte kommer att ställa upp på en sådan här privatisering och börsintroduktion.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1990/91:98 om järnvägstrafiken i Norrland
          </note>
          <note>
            Anf. 22 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Ulla Orring har ställt följande frågor till mig:
          </note>
          <note>
            1. Ämnar statsrådet vidta särskilda åtgärder för att stärka järnvägstrafiken
            till/från Norrland?
          </note>
          <note>
            2. Vilken betydelse tillmäter statsrådet transporterna på järnväg
            i samarbete med EG och därmed industrins möjligheter att utvecklas
            i
          </note>
          <note>
            Norrland?
          </note>
          <note>
            3. Ämnar statsrådet lösgöra andra statliga tillgångar än vad
            som nu anvisats som kan investeras i järnvägstrafiken eller på
            annat sätt stärka finansieringen av järnvägsnätet?
          </note>
          <note>
            4. Anser statsrådet att Botniabanan bör prioriteras för ett framtida
            utbyggt järnvägsnät?
          </note>
          <note>
            Låt mig börja med att slå fast att järnvägen har en viktig funktion
            att fylla, då det gäller både godsoch persontrafik. Med tanke
            på den ökade integrationen i Europa är det nödvändigt att den
            svenska produktionen snabbt och effektivt kan nå sina marknader
            både inom och utom landets gränser. Glädjande nog har antalet
            heltåg från
          </note>
          <note>
            Sverige till kontinenten ökat dramatiskt under de senaste två
            åren. Förutsättningarna för den internationella järnvägstrafiken
            kommer ytterligare att förbättras genom den fasta förbindelsen
            över Öresund. Inom ramen för den europeiska transportminsterkonferensen,
            CEMT, pågår ett kontinuerligt arbete med att undanröja de tekniska
            hinder som i dag finns vid gränsöverskridande järnvägstransporter.
          </note>
          <note>
            Regeringens ambition är att järnvägens betydelse för godstrafiken
            skall öka där förutsättningar för detta finns, dvs. vid tunga,
            långväga och regelbundna transporter.
          </note>
          <note>
            Då det gäller persontrafiken tycker jag att det är viktigt att
            hålla i minnet att järnvägen i grunden är ett masskommunikationsmedel
            som kräver förhållandevis stora och koncentrerade resandeströmmar
            för att kunna utvecklas.
          </note>
          <note>
            Staten köper i dag olönsam sovvagnstrafik till och från övre
            Norrland för 197 milj. kr. om året. Jag bedömer denna trafik som
            mycket viktig ur regioanlpolitisk synvinkel. Banverket arbetar
            intensivt med att höja kapaciteten på norra stambanan, där den
            ökade godstrafiken har lett till att man närmar sig kapacitetstaket.
            Jag anser att båda dessa saker är åtgärder som stärker järnvägstrafiken
            till och från Norrland.
          </note>
          <note>
            Banverket har till uppgift att utifrån bl.a.
          </note>
          <note>
            samhällsekonomiska utgångspunkter prioritera mellan olika investeringsprojekt.
            Ett sådant projekt är förslaget om den s.k. Botniabanan längs
            kusten mellan Kramfors och Umeå. En helt ny bana på denna sträcka
            skulle vara ett alternativ till en ombyggnad av norra stambanan
            mellan
          </note>
          <note>
            Långsele och Vännäs. Totalkostnaden för projektet beräknas till
            ca 6 miljarder kronor.
          </note>
          <note>
            Ulla Orring anser att den nu diskuterade bansträckningen bör
            förlängas till Haparanda.
          </note>
          <note>
            Någon kostnadsberäkning för en sådan investering har, såvitt
            jag vet, inte gjorts. Jag ser i dagsläget inga möjligheter att
            prioritera en sådan satsning.
          </note>
          <note>
            Jag kommer däremot att med kraft arbeta för en upprustning och
            kapacitetsförstärkning på norra stambanan. Den är enligt min mening
            av strategisk betydelse för trafiken till och från övre Norrland.
          </note>
          <note>
            En insats på norra stambanan är därtill den järnvägsinvestering
            som tidigast kan ge stora förbättringar av trafiken i övre Norrland.
          </note>
          <note>
            De samlade behoven av infrastruktursatsningar är mycket stora
            samtidigt som resurserna för sådana satsningar är begränsade.
            Vi måste enligt min mening i dagsläget koncentrera oss på några
            strategiska projekt som relativt snart kan färdigställas. Inom
            regeringskansliet pågår ett arbete med att lösa de långsiktiga
            finansieringsfrågorna för infrastrukturen. Jag är i dag inte beredd
            att uttala mig om resultatet av detta arbete.
          </note>
          <note type="speaker">
            Anf. 23 ULLA ORRING (fp):
          </note>
          <note>
            Herr talman! Jag ber att få tacka för svaret på min interpellation.
            Tyvärr tycker jag att det inte förmedlar någon framtidsoptimism
            för järnvägen i norr.
          </note>
          <note>
            Järnvägstrafiken i norr är regionalpolitiskt av stor betydelse.
            Årtionden av bristande underhåll och bristande intresse från statsmakternas
            sida har kört kapaciteten i botten. Stambanan -- själva pulsådern
            -- genom Västerbotten har varit en svag länk på grund av eftersatt
            underhåll. Det är först under de senaste åren som en mer koncentrerad
            upprustning kommit till stånd, och det framgår även av statsrådets
            svar till mig.
          </note>
          <note>
            Men hur blir det med sovvagnstrafiken i fortsättningen? 1988
            års trafikpolitiska beslut innebar att en rad åtgärder genomfördes,
            som har gett landets järnvägar i stort förutsättningar att spela
            en viktig roll som ett konkurrenskraftigt, miljövänligt och energisnålt
            transportmedel. Min fråga blir ändå: Gäller inte dessa kriterier
            landet norr om Sundsvall? Det finns en stor region norr om Sundsvall.
            Tar de högtidliga målsättningarna slut norr om just staden Sundsvall?
            För resten av
          </note>
          <note>
            Norrlandslänen syns uppgifterna läggas över på länstrafiken.
            Av de uppgifter som vi har läst i dagspressen framgår att länstrafiken
            skall få ta över de trafikpolitiska besluten. Min direkta fråga
            till kommunikationsministern blir, trots statsrådets försäkran
            om att sovvagnstrafiken till och från
          </note>
          <note>
            Norrland har stor regionalpolitisk betydelse:
          </note>
          <note>
            Kommer regeringen även i fortsättningen att anslå särskilda medel
            för att upprätthålla sovvagnsförbindelser norr om Sundsvall? Jag
            tror att det behövs ett klargörande på den punkten.
          </note>
          <note>
            Så till en framtidsfråga, nämligen frågan om en ny järnvägssträckning
            längs kusten, den s.k.
          </note>
          <note>
            Botniabanan. SJ har i sina planer lagt förslag till nya investeringar
            inför 2000-talet, och där ingår bl.a. Botniabanan. Olika investeringsbelopp
            har framförts. Nu svarar statsrådet att det kommer att kosta 6
            miljarder.
          </note>
          <note>
            Riksdagen avsatte 10 miljarder för investeringar under tio år.
            Om man vill att järnvägen skall användas som ett offensivt miljöpolitiskt
            instrument, måste en investering i en ny järnvägssträckning längs
            Norrlandskusten vara ett medel. Skall tåget bli ett slagkraftigt
            alternativ till privatbilism och flyg, måste järnvägen få utvecklas.
          </note>
          <note>
            En kustjärnväg skulle betyda mycket för näringslivet i ökade
            transporter, främst till Husum av rundvirke osv. Inte minst skulle
            det underlätta för kvinnorna att pendla mellan bostad och arbetsplats.
            Min fråga blir: Kommer all nyinvestering i järnvägsnätet att gå
            övre Norrland förbi eller finns Botniabanan kvar i framtidssatsningen?
            Statsrådet talade nyss i debatten om att tänka fritt, låt oss
            höra exempel på det nu!
          </note>
          <note>
            Under de senaste veckorna, och sedan jag lämnade in min interpellation,
            har oroande rykten om järnvägstrafiken för Västerbottens del kommit
            fram. Det har framgått att persontrafiken på inlandsbanan kommer
            att läggas ned. Efter regeringens krispaket och de förhandlingar
            som förts mellan transportrådet och SJ, har tydligen kommunikationsministern
            gett klartecken för förslaget att lägga ned persontrafiken på
            inlandsbanan. Jag måste få ställa frågan: Är detta korrekt? Skjuter
            regeringen ifrån sig ansvaret till länstrafiken, som inom sin
            smala budget skall prioritera med pengar som inte finns?
          </note>
          <note>
            Jag, liksom Georg Andersson, är välbekant med de regionalpolitiska
            problemen i Norrlands inland.
          </note>
          <note>
            Det får inte ske att denna landsdel utarmas ytterligare. Nedläggning
            av inlandsbanan får betydande trafik- och regionalpolitiska konsekvenser
            för kollektivtrafiken i Norrlands inland. Inlandsbanan representerar
            både historiskt och turistiskt värde. Jag hoppas på ett positivt
            besked från statsrådet här i dag.
          </note>
          <note>
            Men inte enbart inlandsbanan, utan tvärbanorna,
          </note>
          <note>
            Arvidsjaur--Jörn, Storuman--Hällnäs, är i farozonen. All tillgänglig
            analys visar att det är både företagsekonomiskt och samhällsekonomiskt
            fördelaktigt att behålla godstrafiken på tvärbanorna, men förutsättningen
            är att en upprustning av bandelarna kommer till stånd. SJ
          </note>
          <note>
            har uttalat att man är beredd till en trafiksatsning, om sträckan
            Storuman--Hällnäs inom rimlig tid upprustas till modern standard.
            Även kunderna --
          </note>
          <note>
            de stora skogsbolagen -- ställer upp. Om inte upprustningen påbörjas
            före 1996 kommer 40
          </note>
          <note>
            timmerlastbilar i vardera riktningen att dagligen trafikera E79.
            Det går inte.
          </note>
          <note>
            Allt detta hör ihop, statsrådet Georg Andersson;
          </note>
          <note>
            stambanan, tvärbanan, inlandsbanan. Problemet är att den verkliga
            ekonomiska ramtilldelningen för vårt järnvägsnät är alldeles otillräcklig.
          </note>
          <note>
            Min sista fråga blir: Är kommunikationsministern beredd att ta
            några initiativ till en finansiering utom statsbudgeten, t.ex.
            genom utförsäljning av statliga bolag eller på något annat sätt?
          </note>
          <note type="speaker">
            Anf. 24 ROY OTTOSSON (mp):
          </note>
          <note>
            Herr talman! Inledningsvis vill jag påpeka att
          </note>
          <note>
            Sundsvall geografiskt ligger ungefär mitt i Sverige.
          </note>
          <note>
            Vi talar alltså om halva landet när vi talar om ''den här delen
            av Norrland''. Jag kan instämma i mycket av det Ulla Orring sade
            om behovet av satsningar på järnvägstrafik i den här delen av
            Norrland, alltså halva Sverige.
          </note>
          <note>
            De flesta människorna och de flesta industrierna finns längs
            kusten. Det är alltså en rad ganska stora städer det handlar om.
            De ligger på ett avstånd av
          </note>
          <note>
            5--10 mil från varandra. Det är ett ganska idealiskt avstånd
            för järnvägstrafik, om man tänker efter.
          </note>
          <note>
            Dess värre slutar ostkustbanan en bit norr om
          </note>
          <note>
            Härnösand. Skulle den byggas ut, skulle vi naturligtvis få mycket
            bättre kommunikationer i halva Sverige. Näringslivet skulle få
            ett nytt bra alternativ för sina godstransporter. Människorna
            skulle kunna pendla mellan de olika städerna. Det är betydelsefullt
            just med tanke på att de olika städerna längs Norrlandskusten
            har litet olika inriktning. Örnsköldsvik är t.ex. en utpräglad
            industristad och Umeå, som ligger 10 mil norrut, är en utpräglad
            universitetsstad. Det betyder att den ena parten i en familj kan
            arbeta i Örnsköldsvik och den andra i Umeå, på grund av att man
            har olika utbildning, om det finns ett bra pendeltåg eller bra
            persontrafik på järnväg. Den möjligheten saknas helt i dag. Det
            visar på behovet av en järnväg längs
          </note>
          <note>
            Norrlandskusten.
          </note>
          <note>
            SJ har tittat på förslaget att bygga ut norra stambanan med flera
            mötesspår och så småningom dubbelspår. Det visar sig bli mycket
            dyrt, eftersom det är kurvigt och brant på många håll längs norra
            stambanan. Därför började man titta på alternativet att gå längs
            kusten med ett enkelspår i stället, just ur godstrafiksynpunkt.
            Man fann att det i och för sig var dyrare, men att det sannolikt
            ger mer gods. Man skulle kunna ansluta en del andra industrier,
            framför allt Husumfabriken. SJ kom i sina beräkningar fram till
            att detta var samhällsekonomiskt mycket lönsamt. Frågan har tagits
            upp av länsstyrelserna i Västerbotten,
          </note>
          <note>
            Västernorrland och Norrbotten. Alla har gjort utredningar och
            funnit att detta är mycket intressant, samhällsekonomiskt lönsamt
            och mycket angeläget. Det är därför litet märkligt att kommunikationsministern
            bara avvisar detta och faktiskt struntar i de argument som näringslivet
            i
          </note>
          <note>
            Örnsköldsvik och Umeå har fört fram -- med ökande krav, måste
            jag säga -- för just behovet av en utbyggd Botniabana.
          </note>
          <note>
            Jag tycker att vi bör begränsa oss till att diskutera
          </note>
          <note>
            Botniabanan upp till Umeå -- det är det som är aktuellt, det
            är det som SJ självt har föreslagit och det är det steget som
            det är rimligt att ta närmast.
          </note>
          <note>
            Om man kan gå vidare norrut beror på hur utvecklingen blir.
          </note>
          <note>
            I kommunikationsministerns svar på Ulla Orrings interpellation
            är det en del saker jag vill kommentera. Kommunikationsministern
            säger att godstrafiken naturligtvis skall öka men att det skall
            gälla bara tunga, långväga och regelbundna transporter. Jag vill
            då peka på att man bör nyansera det synsättet. Vi har ett fall
            just nu där ett annat transportföretag -- Österlentåg -- har börjat
            bedriva kortväga, småskalig godstrafik; man kör in godset till
            de stora banorna, där SJ tar över.
          </note>
          <note>
            Den typen av godstrafik på järnväg är mycket vanlig, t.ex. i
            USA, och kan vara mycket framgångsrik. Det går alltså att bedriva
            godstrafik i mindre skala. Jag vill påstå att en mycket allvarlig
            brist i SJs nuvarande godstrafikpolitik är just att man inte tar
            till vara möjligheten att utveckla stickspårstrafik, den mer småskaliga
            trafiken, och köra fram godset till de stora banorna och knutarna.
            Det är möjligt att det görs bäst av mindre företag, typ Österlentåg.
            Det visar också på behovet av att öppna banorna för en friare
            konkurrens mellan olika transportföretag.
          </note>
          <note>
            När det gäller persontrafiken trycker Georg
          </note>
          <note>
            Andersson mycket hårt på att järnväg i grunden är ett masskommunikationsmedel.
            Det är i och för sig sant, men man kan fråga sig: Vilken ''massa''?
            Det beror litet grand på vad det är för fordon man kör med och
            hur man kör detta, inte minst hur man kopplar det till andra transportslag.
          </note>
          <note>
            Jag vill peka på transportforskningsberedningens projekt att
            utveckla just regionaltågstrafiken. Det är den som har tappat
            marknadsandelar under de senaste femtio åren, medan den långväga
            trafiken och den mer kortväga -- pendeltrafiken -- snarare har
            ökat. Det projektet visar att det finns mycket goda möjligheter
            att utveckla den regionala trafiken på järnväg -- med andra fordon,
            med andra tidtabeller, med bättre integrering med annan trafik,
            inte minst busstrafik och biltrafik. Jag måste fråga Georg Andersson
            om han tror att det finns utvecklingsmöjligheter för den regionala
            järnvägstrafiken och att det är befogat att fullfölja transportforskningsberedningens
            projekt.
          </note>
          <note>
            Anf. 25 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Ulla Orring inledde med att säga att mitt svar inte
            andas någon framtidsoptimism. Jag menar att det är i grunden fel.
            Jag hävdar att transporterna är av strategisk betydelse för
          </note>
          <note>
            Sveriges möjligheter att klara sig i den europeiska konkurrensen.
            Därför skall vi satsa på en utbyggnad av infrastrukturen. Vi arbetar
            i regeringskansliet intensivt för att få fram medel för sådana
            satsningar, trots att vi befinner oss i en ekonomisk situation
            som motiverar åtstramningar på många olika områden. Vi måste öka
            investeringarna när det gäller infrastrukturen, men det måste
            naturligtvis ske på ett ansvarsfullt sätt, så att vi använder
            pengarna effektivt.
          </note>
          <note>
            Norrland behöver olika transportmöjligheter:
          </note>
          <note>
            kustsjöfarten, flyget, bra vägsystem och en utvecklad järnvägstrafik.
            Där menar jag att norra stambanan spelar en strategisk roll. Därför
            är det viktigt att nu utveckla norra stambanan -- där kan vi också
            snabbast få resultat av investeringarna.
          </note>
          <note>
            Det är inte så att norra stambanan inte är utvecklingsbar. Här
            sker nu inom Västerbottens län, vilket Ulla Orring rimligtvis
            bör känna till, en stor satsning på en ny sträckning över
          </note>
          <note>
            Skellefteälven, i Kusfors, och en ny bro -- det är en satsning
            på en kvarts miljard kronor. Jag tror att det är den största järnvägsinvesteringen
            under efterkrigstiden i Västerbottens län. Den kommer att snabba
            upp transporterna på övre Norrland, och den kommer att öka konkurrenskraften.
            Det kan ändå vara skäl att tala om att det händer saker och ting.
            Det planeras ett antal andra sådana projekt på norra stambanan.
            De kostar sammanlagt i storleksordningen ett par miljarder kronor.
          </note>
          <note>
            Det är dyrt, säger Roy Ottosson. Ja, det är dyrt.
          </note>
          <note>
            Men det är den billigaste, snabbaste och effektivaste insats
            vi kan göra för att utveckla järnvägstrafiken på övre Norrland.
            Låt oss nu koncentrera oss på att offensivt förverkliga de möjligheterna
            och inte splittra oss på en mängd olika förslag, som vi inte har
            förutsättningar att utlova någon finansiering av.
          </note>
          <note>
            Årtionden av försummelser, talade Ulla Orring om.
          </note>
          <note>
            Ja, det kan man säga. I så fall är det ett delat ansvar -- vi
            har dock haft borgerliga regeringar och borgerlig majoritet i
            riksdagen under ett antal år av dessa årtionden.
          </note>
          <note>
            Ulla Orring efterlyste besked om sovvagnstrafiken på övre Norrland.
            Jag har givit besked. Ulla Orring svävar inte i okunnighet om
            det. Den skall vara kvar. Den är dyr -- ja. Den kostar en halv
            miljon kronor per dag i subventioner, men jag menar att den är
            av så stor betydelse att den måste vara kvar, och att klara den
            ligger inom de ramar som transportrådet har fått för upphandling.
          </note>
          <note>
            Det är inte meningen att länstrafiken skall ta över trafiken
            på norra stambanan -- det har aldrig varit fråga om det. Men om
            köpet av trafik från SJ blir orimligt dyrt, måste man ändå ställa
            sig frågan:
          </note>
          <note>
            Skall SJ då ha monopol eller skall vi öppna möjligheten för konkurrens
            också på stomjärnvägarna? Det är vad jag har lagt in i resonemangen
            omkring sovvagnstrafiken.
          </note>
          <note>
            Sedan säger man att SJ har lagt fram förslag om
          </note>
          <note>
            Botniabanan. Låt oss klara ut det här! SJ investerar inte i banor.
            SJ är åkeriföretaget som trafikerar och betalar för att trafikera
            järnvägsnätet. Man betalar ungefär en tredjedel av vad det kostar
            att underhålla det. Investeringarna får vi så att säga lov att
            avskriva direkt. Men det är banverkets sak att planera järnvägssatsningar
            och genomföra dem.
          </note>
          <note>
            Botniabanan finns inte med i banverkets planer.
          </note>
          <note>
            Inte ens i en plan där man kan räkna med ett tredubblat investeringsanslag
            under de kommande åren finns Botniabanan med. Dels är den inte
            ordentligt utredd, så att man har klara besked om alla ekonomiska
            konsekvenser, dels bedöms de ekonomiska förutsättningarna för
            att genomföra ett sådant projekt inte vara sådana att man har
            ansett det möjligt att ta med Botniabanan i det projektet.
          </note>
          <note>
            Låt oss ärligen erkänna det.
          </note>
          <note>
            När det gäller inlandsbanan köper vi för närvarande trafik för
            noga räknat 57 milj.kr. Därtill kommer underhåll av banan. Skall
            man långsiktigt köra med det systemet inom ramen för SJs trafikeringsrätt
            krävs en omfattande upprustning för i storleksordningen nära 1
            miljard kronor. Man kan då konstatera att bara det köpet innebär
            att för var och en som köper en biljett på inlandsbanan svarar
            vi från statens sida med skattepengar för inte mindre än drygt
            500 kr. Nu har vi givit länstrafikbolagen ett erbjudande att ta
            över trafikeringen inom det här området till ett belopp av 36
            milj.kr. Vi bedömer att de kan ge medborgarna en bättre trafikförsörjning
            inom den ramen. För att garantera fortsatt godstrafik har vi ställt
            i utsikt 80 milj.kr. i investeringsanslag redan första budgetåret.
            Jag tycker faktiskt att det är en ganska offensiv satsning vi
            på det sättet gör.
          </note>
          <note type="speaker">
            Anf. 26 ULLA ORRING (fp):
          </note>
          <note>
            Herr talman! Det är självklart, Georg Andersson, att jag är medveten
            om kostnaderna för
          </note>
          <note>
            Botniabanan. Men jag är också medveten om den utveckling som
            sker inom transportsektorn och de förslag om nya banor i Sverige
            som undan för undan kommer fram. Det är i det sammanhanget som
            jag anser att Botniabanan måste finnas med iregeringens perspektiv.
            Det är viktigt att binda i hop kuststäderna. Vi har förlorat i
            konkurrenskraft på många områden på grund av att vi inte har haft
            dessa direkta järnvägsförbindelser. Jag tycker att regeringen
            här måste ta sig en funderare.
          </note>
          <note>
            Jag framhöll att järnvägsinvesteringarna varit eftersatta. Georg
            Andersson kontrade då med att säga att det även funnits borgerliga
            regeringar. Ja, vi hade borgerliga regeringar i sex år, och dessa
            sex år har vi fått höra talas om. De socialdemokratiska regeringarna
            har dock suttit en betydligt längre tid, och de bär ett mycket
            stort ansvar för att man inte satsat på järnvägarna i norr.
          </note>
          <note>
            Jag tog upp frågan om inlandsbanan. Georg
          </note>
          <note>
            Andersson säger att man skall låta länstrafikbolagen ta över
            den trafiken mot en ersättning av 36 milj.kr. Men, Georg Andersson,
            dessa pengar finns ju faktiskt inte, utan det måste bli en prioritering
            som går ut över annan trafik. Til syvende og sidst blir det norrlänningarna
            som får lida av förhållandena. Inlandsbanan har stor betydelse
            både för turismen och för godstrafiken.
          </note>
          <note>
            Den borde därför kunna få trafikeras utanför gällande ramar.
          </note>
          <note>
            Jag vet mycket väl att det är banverket som står för investeringarna.
            Jag vill då apropå diskussionen om tvärbanorna säga att banverket
            har uttalat sig mycket positivt för att sträckan Storuman--Hällnäs
            skall kunna trafikeras även i fortsättningen.
          </note>
          <note>
            Jag vill till sist fråga: Tycker Georg Andersson att det är riktigt
            att man låter 40 tunga timmertransportbilar varje dag trafikera
            väg E 49 i vardera riktning? Det bor väldigt många människor mycket
            nära den vägen, som dessutom är av dålig kvalitet. Är det verkligen
            en rimlig trafikpolitik, bl.a. ur miljösynpunkt?
          </note>
          <note type="speaker">
            Anf. 27 ROY OTTOSSON (mp):
          </note>
          <note>
            Herr talman! Jag kan naturligtvis instämma i det
          </note>
          <note>
            Georg Andersson säger om att man skall använda pengarna så effektivt
            som möjligt och att man inte skall splittra investeringarna, så
            att effekten blir dålig. Det är självklart.
          </note>
          <note>
            När man talar om att använda pengarna effektivt måste man ta
            hänsyn till att vi står inför en stor utmaning, inte minst på
            miljösidan. Vi måste ställa om trafiksystemet så att vi inte långsiktigt
            fördärvar den livsmiljö som är en förutsättning för civilisationen
            på det här jordklotet. Det gäller koldioxidutsläpp, kväveoxidutsläpp,
            kolväteutsläpp osv. Det gäller också den totala energianvändningen.
          </note>
          <note>
            Vi vet att järnvägen är oerhört energieffektiv. Den har en liten
            miljöpåverkan, och den är mycket effektiv när det gäller att transportera
            stora mängder, både människor och gods. Järnvägen har alltså en
            hög kapacitet. Kan man lösa problemet även med de mindre trafikströmmarna,
            finns här mycket stora möjligheter.
          </note>
          <note>
            Detta är litet av bakgrunden till att jag pläderar så starkt
            för dessa investeringar, även om de naturligtvis på kort sikt
            kan bli betungande.
          </note>
          <note>
            Jag vill också understryka vad Ulla Orring sagt om att det finns
            ett stort eftersläpande behov. Under en längre tid har man inte
            investerat tillräckligt i järnvägarna och därför tyvärr fått en
            eftersläpning som vi nu måste ta igen. Vi måste se på dessa investeringar
            i ett mycket större perspektiv och ta hänsyn till den effektivitet
            de ger.
          </note>
          <note>
            I frågan om den uppsplittring som det talats om vill jag säga
            att vi måste se järnvägssystemet som en helhet. Om man koncentrerar
            sig på ett fåtal stora projekt, som har den största kortsiktiga
            lönsamheten, är risken att man inte får ett bra helhetssystem.
            Men jag ger naturligtvis kommunikationsministern mitt fulla stöd
            när det gäller upprustningen av norra stambanan. Denna är nödvändig,
            och det är bra att den kommer till stånd.
          </note>
          <note>
            Botniabanan gäller ett litet längre perspektiv, fram emot år
            2000. I banverkets plan för en satsning med
          </note>
          <note>
            30 miljarder finns en öppning för en utbyggnad av ostkustbanan.
            Detta är en mycket viktig fråga, eftersom vi även i framtiden
            kommer att ha en omfattande skogsproduktion i Norrland. Vi behöver
            järnvägarna för skogsbrukets transporter.
          </note>
          <note>
            Vi vet vilken betydelse inlandsbanan hade för Sveg när det gällde
            att satsa på torv som alternativt bränsle. Utan inlandsbanan hade
            det över huvud taget inte blivit några satsningar. Detta är strategiskt
            viktiga frågor.
          </note>
          <note>
            Anf. 28 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Ulla Orring påstår att hon är medveten om kostnaderna
            för Botniabanan. Det är ju bra, men då är också frågan hur Ulla
            Orring menar att projektet skall finansieras.
          </note>
          <note>
            Regeringen måste ha Botniabanan med i sitt perspektiv, säger
            Ulla Orring. Men det räcker inte -- regeringen måste ha den med
            även i sin finansiering. Det är det som är problemet. Man kan
            önska väldigt mycket, och Ulla Orring önskar ohyggligt mycket.
            Men betala då!
          </note>
          <note>
            När vi nu skall göra upp en budget för nästa budgetår måste vi
            först av allt fylla i en utgiftspost på 60 miljarder kronor i
            räntor för gamla skulder, som vi ådrog oss i huvudsak under de
            borgerliga regeringsåren. Det är obehagligt att behöva tjata om
            detta, men tydligen är det nödvändigt att upprepa det. Det är
            så väldigt lätt att lova ut guld och gröna skogar, men vi måste
            också hantera finanserna på ett ansvarsfullt sätt och betala för
            oss.
          </note>
          <note>
            Vi kan inte gärna dra på oss nya stora skulder och ränteutgifter.
          </note>
          <note>
            Vi skall nu med kraft satsa på infrastrukturen. Vi har till storstadsregionerna
            utlovat 5,5 miljarder.
          </note>
          <note>
            Jag har sagt tidigare och upprepar det nu, att övriga delar av
            landet inte skall bli lottlösa i den satsningen. Men det måste
            ske på ett mycket ansvarsfullt sätt, och satsningarna skall göras
            där de snabbast och effektivast ger resultat.
          </note>
          <note>
            Järnvägssatsningar på övre Norrland anser jag skall ske genom
            en koncentrerad och offensiv satsning på norra stambanan.
          </note>
          <note>
            Det behövs också väginvesteringar i Norrland, något som Ulla
            Orring rimligtvis borde kunna instämma i. Från Roy Ottosson väntar
            jag mig inte något instämmande på den punkten. Men vi som lever
            nära verkligheten där uppe vet att det behövs stora belopp till
            väginvesteringar.
          </note>
          <note>
            Ulla Orring säger vidare att de 36 milj.kr. till länstrafikbolagen
            för att trafikera inlandsbanan inte finns. Men visst finns de?
            När vi utlovar dessa pengar till länstrafikbolagen är vi också
            beredda att ta fram pengarna. Det är det som är själva poängen.
            Men pengarna skall då också användas i det området och inte till
            en allmän förlusttäckning inom länstrafikbolagen. Det bör vi kunna
            vara överens om. Det blir ett nytillskott av pengar till länstrafikbolagen
            för att bedriva trafiken i det här området på det sätt som man
            finner lämpligast. Jag är övertygad om att bolagen skall kunna
            göra det på ett sådant sätt, att det blir en bättre trafikförsörjning
            för medborgarna än den trafik som SJ nu bedriver på inlandsbanan.
          </note>
          <note>
            Godstrafiken måste värnas på viktiga avsnitt av
          </note>
          <note>
            Inlandsbanan, och därför gör vi en kraftsamling och tar fram
            80 milj.kr. nästa budgetår för investeringar på vitala avsnitt
            av inlandsbanan.
          </note>
          <note>
            Jag tycker faktiskt att det är värt att uppmärksamma i den diskussion
            där man gärna målar i svart och bara talar om nedläggning och
            eländes elände.
          </note>
          <note>
            Sedan har Ulla Orring pläderat för mera pengar till länsjärnvägarna.
            Det är länen som prioriterar vad de vill satsa på inom ramarna.
            Jag är medveten om att ramarna är snäva och att de borde vara
            vidare, men har folkpartiet bidragit till att vidga ramarna för
            länstrafikanslagen? Är folkpartiet berett att lova väsentliga
            ökningar på de områdena också?
          </note>
          <note>
            Jag noterade att i ett radioprogram häromdagen varnade en ledande
            folkpartist nu inför valet för att lova mer än vad man kan hålla.
            Jag hoppas att det budskapet tränger igenom också till folkpartiets
            riksdagsledamöter, så att vi får en ansvarsfull diskussion, trots
            att vi nu går in i ett valår och frestelsen kan vara stark att
            i olika delar av landet göra separata utfästelser, som sammantaget
            man inte har möjlighet att infria.
          </note>
          <note>
            Jag hoppas att det inte skall inträffa, men det kan ju inte uteslutas
            att de borgerliga vinner valet och ni får lösa in alla de växlar
            som ni ställer ut genom separata, väldigt generösa regionalpolitiska
            utspel om stora extra insatser i olika delar av landet.
          </note>
          <note>
            Andre vice talmannen anmälde att Roy Ottosson anhållit att till
            protokollet få antecknat att han inte ägde rätt till ytterligare
            inlägg.
          </note>
          <note type="speaker">
            Anf. 29 ULLA ORRING (fp):
          </note>
          <note>
            Herr talman! Jag hoppas verkligen, statsrådet
          </note>
          <note>
            Georg Andersson, att en borgerlig regering kommer till makten
            efter nästa val. Att vi då skall föra en ansvarsfull politik,
            det kommer jag att ställa upp för.
          </note>
          <note>
            Jag hade inte tänkt behöva gå in på de politiska svängarna, men
            eftersom Georg Andersson har tagit upp det, kan jag väl helt enkelt
            få säga att vi här kammaren under hela den tid som jag har suttit
            i riksdagen har matats med hur framgångsrik den tredje vägens
            politik skulle vara. Vi som kan se i facit, särskilt nu i höst,
            ser att den inte har varit så framgångsrik.
          </note>
          <note>
            36 milj.kr. till inlandsbanan låter väldigt bra. Jag vet inte
            om Georg Andersson medvetet missuppfattat mig eller inte, men
            trafiken på inlandsbanan kostar faktiskt 57 miljoner i dagens
            läge. Skall man driva den i samma omfattning som i dag, då fattas
            det pengar, och jag säger att de fattiga kommunerna i norrlandslänen
            har inte de pengarna.
          </note>
          <note>
            Vad som nu kännetecknar järnvägs- och kommunikationspolitiken
            är att man gärna tar med ena handen och sedan ger ut vad jag nästan
            vill kalla allmosor med den andra. Georg Andersson känner ju till
            hur sårbart läget är i norrlandskommunerna och hur beroende kommunerna
            är av en inlandsbana som fungerar.
          </note>
          <note>
            Det är inte många människor som åker med inlandsbanan, säger
            Georg Andersson. Nej, det är inte det, därför att det bor så få
            människor i de trakterna. Det kan inte bli miljontals resenärer.
          </note>
          <note>
            Men vi är glada över att de som finns där kan bo kvar och att
            de kan nyttja inlandsbanan.
          </note>
          <note>
            Georg Andersson talar också om en koncentrerad satsning på stambanan.
            Ja, det är inte en dag för tidigt. Här har man under årtionden
            låtit den stå utan större investeringar. Det har varit bedrövligt,
            faktiskt. Därför är naturligtvis kostnaderna för en upprusting
            väldigt stora.
          </note>
          <note>
            Jag vill säga detta sammantaget: Vi behöver stambanan, vi behöver
            inlandsbanan och vi behöver tvärbanorna. Jag frågar än en gång:
            Har
          </note>
          <note>
            Georg Andersson övervägt något annat sätt att finansiera de här
            verksamheterna -- att sälja ut statliga bolag, att använda pengarna
            från löntagarfonderna eller någonting annat?
          </note>
          <note>
            Samhällets pengar över statsbudgeten räcker inte.
          </note>
          <note>
            Anf. 30 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Ulla Orring säger att hon inte vill gå in på de
            politiska svängningarna, vad det nu är. Det är väl en politisk
            diskussion vi för? Jag har uppfattat att Ulla Orring går till
            hårt angrepp mot regeringspolitiken. Då måste jag naturligtvis
            få svara och även ställa motfrågor: Vad är nu folkpartistisk politik?
            Och hur finansierar folkpartiet stora löften till olika regioner
            i landet?
          </note>
          <note>
            Jag har presenterat vad jag tycker är viktigast att nu satsa
            på. Det handlar om stora belopp. Frågan om hur vi skall ta fram
            dem återkommer vi till fram på nyåret. Vi är beredda att göra
            en offensiv satsning på investeringar i infrastruktur, och vi
            skall ta fram pengar för det på ett ansvarsfullt sätt, inte genom
            att öka skuldbelastningen och dra på oss nya stora utgiftsräntor.
          </note>
          <note>
            57 miljoner är ett belopp som Ulla Orring nämnde.
          </note>
          <note>
            Ja, det är köpet av trafiken på inlandsbanan i dag.
          </note>
          <note>
            Det skulle naturligtvis bli dyrare per år om man fortsatte. Till
            det kommer underhållet av banan.
          </note>
          <note>
            Till det skall läggas det stora investeringsbehovet.
          </note>
          <note>
            Jag åkte banan i höstas i hela dess längd och har sett varenda
            sliper och varenda räl, så jag vet att banan är i stort behov
            av upprustning. Det handlar om 800
          </note>
          <note>
            miljoner upp till en miljard för att långsiktigt klara det.
          </note>
          <note>
            Det är i SJs regi, sådan trafiken nu bedrivs.
          </note>
          <note>
            Länstrafikbolagen har möjlighet att bedriva trafiken på annat
            sätt, mera flexibelt och anpassat till befolkningsunderlaget.
            Det är få människor som reser. Ja, man kanske inte skall köra
            med tåg där det är alltför få passagerare. Det är kanske inte
            rimligt att köra med tåg, om man har bara fyra à fem passagerare.
            Då är det kanske bättre att köra med bil eller med minibuss, få
            till stånd en billigare och effektivare trafik, komma människornas
            behov närmare och tillgodose dem bättre än med tågtrafik. Länstrafikbolagen
            har möjlighet att åstadkomma ett mer flexibelt utnyttjande av
            transportmöjligheterna, med hänsyn till de olika förutsättningar
            som finns utefter den 105 mil långa sträckan.
          </note>
          <note>
            Nu vet vi att det är väldigt smärtsamt att göra förändringar
            av det här slaget. Eftersom jag bor i området, har jag naturligtvis
            noga övervägt rimligheten i detta, med hänsyn till den smärta
            det förorsakar när man gör förändringar. Jag har ändå kommit fram
            till att det är viktigt att ta sitt ansvar och försöka bygga upp
            en trafikpolitik i området som har möjlighet att tillgodose människornas
            behov i ett uthålligt perspektiv. Det är mot den bakgrunden som
            vi lägger förslagen.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1990/91:108 om trafikpolitiken
          </note>
          <note>
            Anf. 31 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Roy Ottosson har ställt tre frågor till mig. För
            det första om regeringen anser att ett samhällsekonomiskt synsätt
            skall tillämpas i trafikpolitiken. För det andra om regeringen
            är beredd att prioritera den samhällsekonomiskt bättre järnvägstrafiken.
            För det tredje om regeringen anser att det ur samhällsekonomisk
            synpunkt är lämpligt att nu minska anslaget till köp av persontrafik
            på järnväg.
          </note>
          <note>
            Ett samhällsekonomiskt synsätt skall tillämpas i trafikpolitiken.
            Regeringen tillämpar de grunder för trafikens avgifter och kostnader
            som lades fast i
          </note>
          <note>
            1988 års trafikpolitiska beslut. Det innebär att de skatter och
            avgifter som tas ut med anledning av trafiken skall täcka de totala
            samhällsekonomiska kostnader som trafiken ger upphov till, där
            bl.a.
          </note>
          <note>
            miljö, olyckor och trängsel omfattas. Med 1988 års beslut som
            grund justerades därefter bl.a.
          </note>
          <note>
            bensinskatten och kilometerskatten för tunga lastbilar och släpvagnar.
            Därutöver har som ett led i skattereformen beslutats att moms
            skall utgå för persontransporter vilket medfört en prisökning
            på bensinen med ca 1 kr. och 40 öre.
          </note>
          <note>
            Med hänsyn till den vikt som allmänt läggs vid kostnadsansvaret
            som ett trafikpolitiskt instrument krävs fortsatt utvecklingsarbete.
            I riksdagens beslut om vissa näringspolitiska frågor våren 1990
          </note>
          <note>
            omnämns att regeringen avser att initiera en uppföljning av kostnadsansvaret
            inom trafiksektorn. I maj i år har därför inletts en översyn av
            kostnadsansvaret. Till de områden som särskilt studeras hör frågor
            om huruvida de olika trafikgrenarna behandlas olika i skatte-
            och avgiftshänseende med hänsyn till trafikens externa effekter.
            Förutsättningarna för att utforma principerna för de fasta avgifterna
            på ett bättre sätt än i 1988 års beslut bör redovisas, liksom
            hur de externa effekterna värderas i andra länder. Ett annat område
            som studeras är hur trafikens positiva effekter förhåller sig
            till utformningen av kostnadsansvaret.
          </note>
          <note>
            Vilket trafikslag som vid investeringsbeslutet skall prioriteras
            skall bedömas på gällande samhällsekonomiska grunder i enlighet
            med riksdagens beslut. Prioriteringen mellan olika transportslag
            beror på utfallet av den samhällsekonomiska kalkyl som görs. Det
            finns dock vissa svårigheter att rätt värdera kostnaderna av trafikens
            effekter på t.ex. miljön, oavsett vilket trafikslag som behandlas.
            De beräkningar som gjordes inför arbetet med det trafikpolitiska
            beslutet 1988 visade på betydande osäkerheter i värderingarna
            av miljöeffekterna, vilket också angavs i beslutet.
          </note>
          <note>
            Vid de slutliga ställningstagandena i fråga om investeringar
            i infrastrukturen måste flera olika faktorer vägas in. Dit hör
            bl.a. regionalpolitiska bedömningar. Vid de samtida bedömningar
            som görs framstår inte alltid järnvägsinvesteringar som det ur
            det samhällsekonomiska perspektivet mest fördelaktiga.
          </note>
          <note>
            Statens kostnader avseende järnvägens infrastruktur och järnvägstrafik
            uppgår för närvarande till ca 4 500 milj.kr. per år. Av dessa
            anslås under innevarande budgetår 618 milj.kr. till köp av interregional
            tågtrafik på järnväg. Som en del i åtstramningspaketet har regeringen
            föreslagit att anslaget till tågupphandlingen bör minskas.
          </note>
          <note>
            Beloppsminskningen har fastställts till 60 milj.kr.
          </note>
          <note>
            De aviserade besparingar som kommer att föreslås inom kommunikationsdepartementets
            område är inriktade på att bibehålla förutsättningarna för tillväxt
            och investeringar och dra ner på administration och bidragssystem.
          </note>
          <note>
            Regeringen har dessutom aviserat att man har för avsikt att för
            investeringar i tätorterna avsätta 5,5
          </note>
          <note>
            miljarder kronor.
          </note>
          <note type="speaker">
            Anf. 32 ROY OTTOSSON (mp):
          </note>
          <note>
            Herr talman! Först får jag tacka statsrådet för svaret.
          </note>
          <note>
            Såvitt jag förstår slår Georg Andersson fast att ett samhällsekonomiskt
            synsätt skall tillämpas i trafikpolitiken, men hur kan han då
            försvara uttalandet att järnvägarna kostar samhället 4
          </note>
          <note>
            miljarder kronor om året? Det är väl staten -- vilket inte skall
            förväxlas med samhället -- som betalar över statsbudgeten.
          </note>
          <note>
            Georg Andersson säger också att skatter och avgifter som tas
            ut på trafiken skall täcka de totala samhällsekonomiska kostnaderna,
            där bl.a. miljö, olyckor och trängsel ingår. Likväl visar en rad
            utredningar -- bl.a. STORK och MIA -- att dessa kostnader inte
            täcks för den tunga vägtrafikens del och att järnvägen ''betalar''
            sina kostnader fullt ut.
          </note>
          <note>
            I denna situation lägger regeringen fram förslag om ökad beskattning
            av järnvägstrafiken och har också fått igenom sitt förslag. När
            SJ dessutom befinner sig mitt uppe i en rekonstruktion som skall
            vara färdig till 1992, och man på så sätt försämrar de ekonomiska
            förutsättningarna, avviker man mycket starkt från det ekonomiska
            synsätt som skall gälla.
          </note>
          <note>
            Georg Andersson säger i sitt svar att momsen på bensinen skall
            inräknas i det samhällsekonomiska kostnadsansvaret, detta trots
            att avsikten med momsbreddningen är att införa en konkurrensneutral
            och rent fiskal skatt. Jag konstaterar att Georg Anderssons synsätt
            skiljer sig från finansdepartementets och faktiskt också från
            riksdagens synsätt, eftersom riksdagen har antagit skattereformen
            i denna del.
          </note>
          <note>
            Om nu momsen på bensin skall räknas in i kostnadsansvaret måste
            naturligtvis även den kommande momsen på kollektiva persontransporter
            räknas in. Eftersom momsen läggs direkt på biljettpriset, blir
            genomslaget normalt betydligt större för kollektivtrafiken än
            för privatbilismen. Bensinkostnaden utgör ju normalt cirka hälften
            av driftskostnaden och cirka en fjärdedel av totalkostnaden för
            en privatbilist.
          </note>
          <note>
            Därmed slår momsen på bensinen igenom med cirka en fjärdedel
            till hälften. Inom kollektivtrafiken slår det kanske igenom till
            mellan
          </note>
          <note>
            60 % och 80 %, något beroende på i vilken utsträckning företagen
            kan dra av momsen. Detta innebär att moms på persontransporter
            och bensin inte är likvärdiga eller konkurrensneutrala.
          </note>
          <note>
            Momsbreddningen innebär att det samhällsekonomiska kostnadsansvaret
            i trafiken relativt sett har minskats för privatbilismen i förhållande
            till kollektivtrafiken. Jag anser att det är helt klart att Georg
            Andersson försöker vilseleda allmänheten, när han ger sken av
            att bensinmomsen har inneburit ett ökat samhällsekonomiskt ansvarstagande
            för privatbilismen jämfört med kollektivtrafiken.
          </note>
          <note>
            Verkligheten är ju precis den motsatta. Denna snedvridning är
            så mycket mer allvarlig som de människor som i första hand använder
            kollektivtrafik i hög grad är sådana som har dåligt med pengar
            eller är socialt utsatta.
          </note>
          <note>
            Georg Andersson hänvisar också i sitt svar till den uppföljning
            av det samhällsekonomiska kostnadsansvaret som skall göras till
            1992 som en del av uppföljningen av 1988 års trafikpolitiska beslut.
            I svaret finns det två nyheter i vad gäller inriktningen på uppföljningen.
            Dels antyds att man i ökad grad vill ta hänsyn till samhällsekonomiska
            värderingar i andra länder, dels nämner statsrådet att trafikens
            positiva effekter skall tas med i uppföljningen. Då måste man
            fråga sig om talet om värderingar i andra länder går ut på att
            vi skall sänka den redan alltför låga ambitionsnivån när det gäller
            det samhällsekonomiska ansvaret. Faktum är ju att man i dag i
            vissa länder tillämpar en lägre värdering, vilket delvis sammanhänger
            med att dessa länder har ett lägre totalt skatteuttag och en något
            annan konstruktion av den offentliga sektorn än Sverige. Att dagens
            nivå hos oss är för låg visar också en rad utredningar. I 1988
            års beslut beräknades kväveoxidutsläppen till 15 kr. per kg.
          </note>
          <note>
            På inrådan av miljöavgiftsutredningen har beloppet nyligen höjts
            till 25 kr. per kg. När det gäller energisidan lägger man på en
            avgift på hela 40 kr.
          </note>
          <note>
            per kg, vilket visar att man ligger för lågt.
          </note>
          <note>
            Samma misstanke kan ju riktas mot talet om att värdera trafikens
            positiva effekter. Vi vet att vägverket i sina kalkyler för vägbyggen
            räknar med ett betydligt högre värde för tidsvinster när det gäller
            privatbilister. Här bygger man på intervjuer och högre medelinkomst.
            Ett sådant beräkningssätt förstärker de sociala, ekonomiska och
            regionala orättvisor som redan finns. Självklart skulle ett sådant
            synsätt kraftigt gynna privatbilism framför järnvägstrafik. I
            princip skulle ett sådant hänsynstagande innebära att bilisternas
            samhällsekonomiska ansvar för främst miljöskador och trafikolyckor
            skulle sänkas. Därmed skulle också trafikpolitiken förändras i
            riktning mot ökad miljöförstöring och fler trafikolyckor.
          </note>
          <note>
            Herr talman! Det finns mycket att säga med anledning av svaret.
            Jag hinner inte säga allt i den här repliken, eftersom tiden är
            begränsad. I och för sig kan jag instämma i att besparingar på
            kommunikationsområdet i första hand bör göras inom byråkratin
            och bidragssystemen.
          </note>
          <note>
            Investeringar i upprustning och utbyggnad av järnvägsnätet får
            inte drabbas. Tvärtom behöver investeringarna här ökas kraftigt.
            Men just köpen av persontrafik på järnväg har redan drabbats av
            omfattande neddragningar. Jämförda med de bidrag som utgick till
            olönsam persontrafik före
          </note>
          <note>
            1988 års beslut har de minskats med mer än hälften.
          </note>
          <note>
            Vi måste låta de ökade investeringarna i järnvägsnätet hinna
            verka, innan ytterligare besparingar kan göras i de direkta bidragen.
            Därför är vi motståndare även till den mera blygsamma neddragningen
            på 60 milj.kr. när det gäller köp av persontrafik på järnväg.
          </note>
          <note>
            Beträffande mina frågor konstaterar jag att jag egentligen inte
            har fått något svar på den andra frågan. Dessutom har jag fått
            ett svävande svar på de två andra frågorna. Jag skulle vilja att
            kommunikationsministern förtydligar sig.
          </note>
          <note>
            Anf. 33 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Jag har efter bästa förmåga gett svar på de frågor
            som har ställts och vill hänvisa till det skriftliga svar som
            har lämnats.
          </note>
          <note>
            Jag vill göra följande kommentar med anledning av
          </note>
          <note>
            Roy Ottossons inlägg. Vad Roy Ottosson pläderar för är i korthet
            en kraftig höjning av bensinpriset och kilometerskatten. Det är
            känt sätt att argumentera från miljöpartiets sida.
          </note>
          <note>
            Jag undrar litet stillsamt: var befann sig miljöpartiet i höstas
            under den s.k. bensinskatterevolten? När namninsamlingarna startade
            i Sundsvall, Roy
          </note>
          <note>
            Ottossons egen valkrets, och spred sig över hela
          </note>
          <note>
            Norrland och stora delar av Sverige -- var fanns då miljöpartisterna?
            Inte på barrikaderna i varje fall!
          </note>
          <note>
            Då försvarade de det bensinpris som då rådde och förde en argumentation
            för en ytterligare ökning av bensinpriset. Jag skulle nog vilja
            efterlysa litet konsekvens i agerandet.
          </note>
          <note>
            Det är självfallet så att man måste fundera över hur konkurrensläget
            ser ut i förhållande till andra länder, när man bedömer kostnaderna
            för transporter. Vi lever ju inte i en isolerad värld. De kostnader
            vi ålägger oss själva för transporterna, ålägger vi produktionen
            och därmed bestäms priset på de produkter vi producerar och skall
            sälja i konkurrens med andra länder.
          </note>
          <note>
            Naturligtvis måste det perspektivet vägas in i bilden. I synnerhet
            gäller detta i ett läge när trafiken integreras mer och mer och
            svenska trafikföretag utsätts för utländsk konkurrens. Vi strävar
            efter att öppna marknaderna i Europa och komma in i denna vidgade
            Europakrets.
          </note>
          <note>
            Vi måste också titta på de positiva effekterna som ett fungerande
            trafiksystem har. Det är därför vi vill göra en rejäl satsning
            på infrastrukturutbyggnad.
          </note>
          <note>
            Vi inser att väl fungerande trafik har mycket positiva effekter
            i många avseenden. Det skall naturligtvis tas i beaktande när
            man tittar på kostnadseffekterna.
          </note>
          <note>
            Slutligen säger Roy Ottosson att han principiellt instämmer i
            det jag säger i mitt svar om att man måste begränsa bidragssystemet
            och satsa på investeringarna. I nästa andetag angriper dock Roy
          </note>
          <note>
            Ottosson oss när vi konkret försöker begränsa bidragssystemen
            för att få utrymme för en offensiv satsning på investeringar.
            Också i det avseendet efterlyser jag någon ringa grad av konsekvens
            i Roy
          </note>
          <note>
            Ottossons och miljöpartiets agerande.
          </note>
          <note type="speaker">
            Anf. 34 ROY OTTOSSON (mp):
          </note>
          <note>
            Herr talman! När den s.k. bensinrevolten pågick i höstas, var
            vi ute på barrikaderna. Jag skrev själv ett antal debattartiklar
            och pläderade för de bensinskattehöjningar som har varit och att
            man snarast behövde höja dem ytterligare om man skall kunna få
            en vettig kostnadsrelation i förhållande till järnvägen. Hela
            partiet var engagerat i frågan då och det är vi naturligtvis fortfarande.
            Vi har inte vikit en millimeter på den punkten!
          </note>
          <note>
            Jag vill ändå betona att det väsentliga är de relativa kostnaderna,
            i det här fallet mellan järnväg och biltrafik. Det bör tas full
            hänsyn till den samhällsekonomiska aspekten av miljökostnaderna
            så att man får rätt relation på den punkten. Det kan man uppnå
            antingen genom att höja bensinskatten, vilket Georg Andersson
            var inne på, eller genom att sänka kostnaderna för järnvägen.
            Det var därför jag tog upp frågan om momsen i mitt anförande.
          </note>
          <note>
            Momsen innebär att man lägger på en ny kostnad på järnvägen trots
            att den befinner sig i en rekonstruktionsperiod. På så sätt har
            man försämrat de ekonomiska förutsättningarna för SJs rekonstruktion.
            Det är naturligtvis alldeles galet, sett ur samhällsekonomisk
            synvinkel!
          </note>
          <note>
            Det finns två vägar att gå. Det är inte nödvändigt att höja bensinskatten,
            när man alternativt kanske minskar belastningen på järnvägen i
            stället.
          </note>
          <note>
            Naturligtvis måste vi ha en rimlig kostnadsnivå för vår industri
            i förhållande till andra länder. Men det är den totala nivån som
            är intressant.
          </note>
          <note>
            En fin tanke som ändå fanns med i den skattereform som nu har
            genomförts i stort sett i sin helhet, är att man sänker skatten
            på arbete och för över den till konsumtion. Det är en princip
            som vi har hävdat länge. Det innebär inte att det totala skatteuttaget
            förändras, utan att man ändrar profilen på skatteuttaget. Den
            linjen bör man gå vidare på för att på det viset i högre grad
            miljöanpassa skattesystemet. Gör man det på ett bra sätt, behöver
            det alltså inte betyda att man försämrar vår industris möjligheter
            att konkurrera med utlandet.
          </note>
          <note>
            Sedan vill jag ställa en fråga med anledning av det som kommunikationsministern
            tog upp i slutet av sitt svar och som gäller de 5,5 miljarderna.
            Så sent som i våras beslutade riksdagen om ett engångsanslag på
            5,5 miljarder till järnväg och kollektivtrafik. Är det dessa 5,5
            miljarder som
          </note>
          <note>
            Georg Andersson pratar om som ''nya pengar''?
          </note>
          <note>
            I så fall måste det betonas att det inte rör sig om några nya
            pengar. Beslutet om dessa pengar är redan fattat av riksdagen
            det är faktiskt så att regeringen har underlåtit att komma med
            en proposition i denna fråga under hösten. Tanken var ju att man
            skulle kunna börja använda pengarna den 1 januari 1991 enligt
            riksdagens beslut.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1990/91:101 om metanolproduktion
          </note>
          <note type="speaker">
            Anf. 35 Industriminister RUNE MOLIN (s):
          </note>
          <note>
            Herr talman! Roy Ottosson har frågat mig om regeringen kan tänka
            sig att arbeta för ett fullskaleprojekt för metanoltillverkning
            och om regeringen är beredd att verka för att en sådan anläggning
            förläggs till Ljungaverk.
          </note>
          <note>
            Roy Ottosson har vidare frågat mig vilka åtgärder regeringen
            är beredd att vidta för att stimulera introduktionen av biobränslen
            och vilken roll metanolen kan spela i detta sammanhang.
          </note>
          <note>
            Regeringen är väl medveten om den allvarliga situationen i Ljungaverk
            och Västernorrland som helhet. Regeringen har därför nyligen vidtagit
            en rad åtgärder för att förbättra sysselsättningsläget i länet.
          </note>
          <note>
            När det gäller frågan om metanoltillverkning diskuteras internationellt
            möjligheterna att i stor skala ersätta oljebaserade drivmedel
            med metanol producerad ur naturgas. Ett ökat intresse har också
            noterats under senare tid att kartlägga förutsättningarna att
            producera motoralkoholer ur förnybara råvaror.
          </note>
          <note>
            Det beror på en ökad medvetenhet om de globala miljöproblem som
            är en följd av användningen av drivmedel som baseras på icke förnybara
            råvaror.
          </note>
          <note>
            En produktion av motoralkoholer ur inhemska råvaror är dessutom
            fördelaktig från beredskapssynpunkt i händelse av störningar i
            utrikeshandeln.
          </note>
          <note>
            Inom ramen för forskningssamarbetet inom
          </note>
          <note>
            International Energy Agency (IEA) i Paris kommer det att startas
            ett projekt som syftar till att jämföra tekniska och ekonomiska
            förutsättningar att producera metanol och etanol ur förnybara
            råvaror. Förutom Sverige deltar bl.a. USA,
          </note>
          <note>
            Canada, Finland och Japan i detta samarbete.
          </note>
          <note>
            Motoralkoholkommittén (MAK) konstaterade år
          </note>
          <note>
            1986 i sitt slutbetänkande (SOU 1986:51 s. 187) att motoralkoholer
            är det alternativ som bör ägnas störst uppmärksamhet i det fortsatta
            utvecklingsarbetet med alternativa drivmedel.
          </note>
          <note>
            En förutsättning är härvid att dessa alkoholer åtminstone på
            sikt kan baseras på förnybara råvaror. Från tekniska utgångspunkter
            är etanol och metanol i stort sett likvärdiga. Det finns enligt
            motoralkoholkommittén inte anledning att ensidigt ta ställning
            för någon av dessa alkoholer. Enligt motoralkoholkommittén krävs
            det fortsatt forskning och utveckling för att göra motoralkoholerna
            till ett konkurrenskraftigt alternativ till olja.
          </note>
          <note>
            Inom ramen för det statliga energiforskningsprogrammet har fram
            till mitten av
          </note>
          <note>
            1980-talet stöd lämnats till forskning om produktion av metanol
            genom förgasning av biomassa och torv.
          </note>
          <note>
            Denna forskning har dock avslutats därför att det inte bedömdes
            vara möjligt att med denna process producera metanol till en,
            jämfört med andra alternativ, konkurrenskraftig kostnad. Den forskning
            om alternativa drivmedel som f.n. stöds inom energiforskningsprogrammet
            gäller produktion av etanol ur cellulosahaltiga råvaror genom
            hydrolys.
          </note>
          <note>
            Enligt statens energiverk har hydrolystekniken bättre förutsättningar
            att avsätta praktiskt tillämpbara resultat än förgasningstekniken.
          </note>
          <note>
            Insatserna på detta område stöds för övrigt aktivt av bl.a. Svensk
            Etanolkemi AB (SEKAB) i
          </note>
          <note>
            Örnsköldsvik.
          </note>
          <note>
            Svaret på Roy Ottossons frågor är därför att det krävs fortsatt
            forskning och utveckling om alternativa drivmedel baserade på
            inhemska råvaror skall kunna bli konkurrenskraftiga. Det förefaller
            i dag enligt statens energiverk som att etanol producerad med
            hydrolysteknik har de bästa förutsättningarna att på sikt bli
            konkurrenskraftig gentemot olja.
          </note>
          <note>
            Det bör i första hand ankomma på berörda myndigheter, främst
            statens energiverk, att bedöma inriktningen på fortsatt forskning
            och utveckling rörande alternativa drivmedel. Enligt verksförordningen
            (1987:1100) skall myndigheterna i sin verksamhet beakta de krav
            som ställs med hänsyn bl.a. till regionalpolitiken.
          </note>
          <note>
            När det gäller lokalisering av en anläggning för produktion av
            motoralkoholer i större skala, ankommer det i första hand på den
            berörda industrin att fatta beslut. Frågan om regionalpolitiskt
            stöd bör utgå till en sådan anläggning får prövas i ett sådant
            sammanhang.
          </note>
          <note>
            För närvarande pågår ett arbete med att bl.a.
          </note>
          <note>
            analysera behovet av åtgärder för att stimulera introduktionen
            av biobränslen. Jag är därför inte beredd att nu kommentera denna
            fråga.
          </note>
          <note type="speaker">
            Anf. 36 ROY OTTOSSON (mp):
          </note>
          <note>
            Herr talman! Jag vill först tacka statsrådet för svaret. Såvitt
            jag förstår instämmer Rune Molin i att fordonstekniken för alkoholdrift
            i stort sett är löst och att stötestenen är själva produktionen
            av dessa alkoholer, av vilka metanol är ett intressant alternativ
            vid sidan av etanol. Problemen med produktionen är dels tekniska,
            att hitta bättre och mer energieffektiva sätt att framställa dessa
            bränslen från helst biobränslen, dels ekonomiska, att få ekonomi
            på verksamheten.
          </note>
          <note>
            Det var också utgångspunkten för min interpellation. Det är nämligen
            först när man bygger i fullskaleprojekt som man verkligen kan
            se var man hamnar processtekniskt och hur mycket man kan pressa
            priset.
          </note>
          <note>
            Jag är av den uppfattningen att det i dag går alldeles för långsamt.
            Jag tycker att regeringens politik på det här området är väldigt
            defensiv. Tyvärr måste jag konstatera att detta fortfarande är
            fallet. Rune
          </note>
          <note>
            Molin hänvisar i sitt svar till statens energiverk.
          </note>
          <note>
            Han konstaterar att den forskning och den utveckling som har
            funnits på detta område har lagts ner, och han redovisar ingen
            vilja att försöka driva på verksamheten.
          </note>
          <note>
            Det här är inte bra. Jag tror verkligen inte att man kan administrera
            fram en bra politik på det här området. Det sker inte av sig självt.
            Vi har ju också av den debatt som har förekommit på senare tid
            kunnat konstatera att just statens energiverk inte gärna arbetar
            särskilt mycket för alternativen i form av biobränslen, vindkraft
            och liknande, utan att man där har det synsättet att det bara
            gäller att på billigaste sätt få fram så mycket energi som möjligt
            till dem som efterfrågar den. Man vill där inte höra talas om
            att ta andra hänsyn.
          </note>
          <note>
            Jag menar därför att regeringen nog måste ta tag i den här frågan
            och driva på. Det vore då utmärkt att samtidigt bedriva en bra
            och aktiv regionalpolitik, eftersom vi framför allt har våra biobränslen
            i skogarna. Där finns en oerhörd potential för många bra arbetstillfällen,
            och det gäller inte minst de delar av landet där det nu råder
            brist på arbeten. Mycket talar också för att bristen kan komma
            att bli större. Vi är på väg in i en lågkonjunktur, och då skulle
            man också kunna använda t.ex. ett metanolprojekt som ett sätt
            att skapa arbetstillfällen.
          </note>
          <note>
            Jag har i min interpellation tagit upp just
          </note>
          <note>
            Ljungaverk, där det sker en nedläggning som blir mycket besvärlig.
            Orten ligger dessutom i ett län som redan har en mycket besvärlig
            situation, med flera större nedläggningar på gång och en ökande
            arbetslöshet. Här finns i hög grad den processtekniska kompetensen.
            Här finns kompetent arbetskraft att tillgå.
          </note>
          <note>
            När Miljöprojekt Sundsvall--Timrå har lagt fram sin slutrapport
            konstaterar jag att man även där faktiskt börjar tänka litet grand
            i de här banorna.
          </note>
          <note>
            Där pläderar man för användning av biobränslen i kollektivtrafiken
            i Sundsvall och kanske även för övrigt i regionen. Man pläderar
            för att högskolan i
          </note>
          <note>
            Sundsvall/Timrå skall satsa mer på en miljöprofil och då utnyttja
            den processtekniska kunskap och den forskning och utveckling som
            redan förekommer i den industri som finns i området.
          </note>
          <note>
            Detta ligger väldigt nära till för ett metanolproduktionsprojekt.
          </note>
          <note>
            Jag vill ändå resa frågan om inte Rune Molin kan tänka sig att
            bedriva en mer aktiv politik för att få fram alternativa bränslen
            för fordon. Vi vet ju att vi inte slutgiltigt kan lösa de miljöproblem
            som förorsakas av trafiken med mindre än att vi går över till
            biobränslen. Transportforskningsberedningen har lagt fram en rapport
            som mycket tydligt visar att just biobränslen har en mycket bra
            och hög potential att klara trafikens miljöproblem.
          </note>
          <note>
            Man skulle alltså på detta sätt slå många flugor i en smäll,
            eftersom detta, som Rune Molin själv säger, också är bra från
            beredningssynpunkt.
          </note>
          <note type="speaker">
            Anf. 37 Industriminister RUNE MOLIN (s):
          </note>
          <note>
            Herr talman! Roy Ottosson säger att stötestenen är att det finns
            tekniska och ekonomiska problem.
          </note>
          <note>
            Det är ju detta som är anledningen till att det inte precis är
            någon som står i kö för att sätta i gång sådana här anläggningar.
            Mycket arbete återstår innan vi kommer så långt att vi kan börja
            diskutera en lokalisering till Ljungaverk. För detta krävs att
            vi har klarat både de tekniska och de ekonomiska problemen men
            också att det finns någon som är intresserad av att lokalisera
            verksamheten dit.
          </note>
          <note>
            Jag är intresserad av att det sker en utveckling när det gäller
            att få fram drivmedel som kan ersätta de fossila drivmedel vi
            nu har, vilka skapar miljöproblem. I de diskussioner som pågår
            om det framtida energisystemet i Sverige utgör biobränslena en
            viktig del av lösningen. Detta kommer vi så småningom att redovisa
            för riksdagen. I dag pågår fortfarande förhandlingarna, och jag
            kan därför inte säga mer på den här punkten. Jag kan ändå utlova
            att ökade satsningar diskuteras när det gäller användningen av
            biobränslen i vårt energisystem.
          </note>
          <note>
            Om det sedan är möjligt att ta fram metanol, eller om det är
            etanol som kommer att vara framtidens drivmedel, det återstår
            att se. Just nu förefaller intresset att vara större för etanol
            än för metanol.
          </note>
          <note>
            Vi har ju också gjort försök i Stockholms bussflotta med etanol.
            De som är intresserade av avsättning för biobränslen talar mycket
            om etanolen men nästan ingenting om metanol.
          </note>
          <note type="speaker">
            Anf. 38 ROY OTTOSSON (mp):
          </note>
          <note>
            Herr talman! Det var ett bra förtydligande. Det är tydligen någonting
            på gång åtminstone när det gäller biobränslen. Vi får väl hoppas
            att det blir kraftfulla tag, så att någonting positivt händer.
          </note>
          <note>
            Självfallet skall vi inte ägna oss åt att exakt ta ställning
            till olika bränslen, som metanol och etanol, utan det gäller att
            över huvud taget stimulera sådan här utveckling. Problemet när
            det gäller metanol är att det inte pågår någon utveckling.
          </note>
          <note>
            Framför allt när jag besöker bilindustrin men även när jag befinner
            mig på andra håll i Sverige och ute i Europa och i USA, hör jag
            ofta sägas att just metanol är väldigt intressant och ett mycket
            bra bränsle. Det finns ju möjligheter att, förutom den förgasningsteknik
            som tidigare har studerats i
          </note>
          <note>
            Sverige, utnyttja biogas från rötningsprocesser och också spillbiogas
            från viss processindustri, från cellulosaindustri. Man kan då
            med en ganska enkel teknik förvandla den biogasen till metanol.
          </note>
          <note>
            Det finns alltså rent tekniskt en rad möjligheter att gå vidare.
            Eftersom det inte finns någon kö av personer som är intresserade
            av att bygga sådana här anläggningar, är det nödvändigt att regeringen
            gör någonting och driver på. Som jag sade förut har inte heller
            energiverket redovisat något större intresse för just den här
            typen av satsningar.
          </note>
          <note>
            Ett sätt att driva på verksamheten kan också vara att se över
            skattesystemet så att vi får en gynnsammare beskattning av användningen
            av biobränslen. Jag kan förstå att Rune Molin kanske inte direkt
            vill säga något om detta, men detta är ju ändå en nyckelfråga,
            eftersom det rör sig om ett ekonomiskt problem. Möjligheterna
            att nå ut med biobränslen, med metanol och etanol, hänger delvis
            ihop med skattesystemet, med svårigheterna att hävda sig.
          </note>
          <note>
            Jag kan peka på ett exempel. I Brasilien har man lyckats mycket
            bra med sin etanolsatsning, även om detta sällan rapporteras i
            Sverige. Det visar sig nu att större delen av deras bilflotta
            faktiskt går enbart på etanol. Bland resten, de s.k. bensinbilarna,
            är etanolet inblandat i 10--20 % av fallen. Man kan naturligtvis
            göra precis likadant med metanol om man vill. I bägge fallen kan
            man med mycket stor fördel tillverka det från biobränslen, och
            det kan kombineras med en aktiv regionalpolitik.
          </note>
          <note>
            Överläggningen var härmed avslutad.
          </note>
          <note>
            10 § Meddelande om svar på interpellation
          </note>
          <note>
            1990/91:87
          </note>
          <note type="speaker">
            Anf. 39 Industriminister RUNE MOLIN (s):
          </note>
          <note>
            Herr talman! Jag vill meddela att jag inte inom den föreskrivna
            tiden kommer att kunna besvara Kjell
          </note>
          <note>
            Ericssons interpellation om sysselsättningen i
          </note>
          <note>
            Värmland. Anledningen till detta är att Kjell
          </note>
          <note>
            Ericsson är förhindrad att ta emot svaret vid det planerade tillfället.
            Jag har kommit överens med
          </note>
          <note>
            Kjell Ericsson om att interpellationen skall besvaras fredagen
            den 11 januari 1991.
          </note>
          <note>
            11 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1990/91:64 till konstitutionsutskottet
          </note>
          <note>
            12 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Justitieutskottets betänkanden 1990/91:JuU8 och
          </note>
          <note>
            JuU9
          </note>
          <note>
            Utrikesutskottets betänkanden 1990/91:UU8 och
          </note>
          <note>
            UU11
          </note>
          <note>
            Jordbruksutskottets betänkanden 1990/91:JoU15,
          </note>
          <note>
            JoU16 och JoU19
          </note>
          <note>
            Näringsutskottets betänkanden 1990/91:NU12 och
          </note>
          <note>
            NU17
          </note>
          <note>
            Ajournering
          </note>
          <note>
            Kammaren beslöt kl. 12.40 på förslag av tredje vice talmannen
            att ajournera förhandlingarna till kl.
          </note>
          <note>
            15.00 då de till dagens bordläggning aviserade utskottsbetänkandena
            väntades föreligga.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.00.
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Propositionen
          </note>
          <note>
            1990/91:66 Ersättare för justitieråd och regeringsråd
          </note>
          <note>
            Konstitutionsutskottets betänkande
          </note>
          <note>
            1990/91:KU18 Oförändrade arvoden till riksdagens ledamöter m.m.
          </note>
          <note>
            Finansutskottets betänkande
          </note>
          <note>
            1990/91:FiU8 Nordiska investeringsbankens projektinvesteringslån
          </note>
          <note>
            Skatteutskottets betänkanden
          </note>
          <note>
            1990/91:SkU6 Fastighetstaxering av lantbruk
          </note>
          <note>
            1990/91:SkU7 Omprövningsregler vid uppbörd av skatter och avgifter
          </note>
          <note>
            Socialutskottets betänkande
          </note>
          <note>
            1990/91:SoU5 HIV/aids m.m.
          </note>
          <note>
            Kulturutskottets betänkande
          </note>
          <note>
            1990/91:KrU9 Tilläggsbudget I
          </note>
          <note>
            Utbildningsutskottets betänkande
          </note>
          <note>
            1990/91:UbU4 Ansvaret för skolan
          </note>
          <note>
            Näringsutskottets betänkanden
          </note>
          <note>
            1990/91:NU15 Insiderhandel
          </note>
          <note>
            1990/91:NU16 Ändrade kapitaltäckningsregler för kreditinstitut,
            m.m.
          </note>
          <note>
            Arbetsmarknadsutskottets betänkande
          </note>
          <note>
            1990/91:AU15 Tilläggsbudget I
          </note>
          <note>
            14 § Kammaren åtskildes kl. 15.00.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början t.o.m. 7 §
            anf. 28 (delvis),
          </note>
          <note>
            av tredje vice talmannen därifrån t.o.m.
          </note>
          <note>
            ajourneringen kl 12.40 och
          </note>
          <note>
            av förste vice talmannen från förhandlingarnas återupptagande
            kl. 15.00 till sammanträdets slut.
          </note>
        </div>
      </body>
    </text>
  </TEI>
</teiCorpus>
