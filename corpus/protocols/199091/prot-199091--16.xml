<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--16</head>
          <docDate when="1990-10-26">1990-10-26</docDate>
        </div>
      </front>
      <body>
        <div>
          <note>
            1 § Ledighet
          </note>
          <note>
            Talmannen meddelade att Börje Hörnlund (c)
          </note>
          <note>
            ansökt om ledighet under tiden den 12 november--
          </note>
          <note>
            den 11 december för FN-uppdrag.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Nils Häggström (c) skulle tjänstgöra som
            ersättare för Börje Hörnlund.
          </note>
          <note>
            2 § Svar på interpellation 1990/91:41 om
          </note>
          <note>
            Chile
          </note>
          <note>
            Anf. 1 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Viola Claesson har i sin interpellation frågat hur
            regeringen ser på utvecklingen i Chile mot bakgrund av militärdomstolarnas
            fortsatta förföljelser av massmedia och dess journalister samt
            om regeringen tänker agera internationellt för att stödja de chilenska
            journalisternas kamp för yttrande och pressfrihet.
          </note>
          <note>
            Situationen i Chile är i många stycken glädjande och utsikterna
            mot framtiden till övervägande delen hoppingivande. För drygt
            ett halvår sedan inleddes en ny fas i Chiles historia. Inom landet
            och över hela världen välkomnades den nye folkvalde presidenten
            Patricio Aylwins tillträde vid makten.
          </note>
          <note>
            Efter 16 års militärdiktatur hade folkstyre återställts i Chile,
            och en demokratiskt tillsatt regering kunde installeras.
          </note>
          <note>
            Den nye presidenten har tillsammans med sin breda koalitionsregering
            inriktat sig på att genomföra det politiska program som presenterades
            i valrörelsen.
          </note>
          <note>
            Det gäller bl.a. att möta starka och berättigade krav på sociala
            förbättringar från de mest eftersatta grupperna i samhället. Andra
            angelägna reformer avser en grundläggande förändring av arbetslagstiftningen
            samt en demokratisering av den lokala förvaltningen, som skulle
            möjliggöra val av borgmästare och kommunalfullmäktige under
          </note>
          <note>
            1991.
          </note>
          <note>
            Den nya administrationen i Chile måste även hantera de svåra
            frågorna om de politiska fångarna från Pinochet-tiden samt de
            brott mot de mänskliga rättigheterna som begicks under militärdiktaturen.
          </note>
          <note>
            Arbetet pågår med att genomföra den breda överenskommelse om
            de politiska fångarnas framtid som förhandlades fram 1989 i de
            nuvarande regeringspartiernas regi. Chiles regering är också starkt
            medveten om att rättvisa på något vis måste åstadkommas vad gäller
            de MR-brott som begicks under diktaturtiden. Med detta syfte har
            president
          </note>
          <note>
            Aylwin tillsatt en särskild kommission för att klarlägga och
            dokumentera händelserna på det här området mellan 1973 och 1990.
          </note>
          <note>
            Det parlamentariska läget i Chile gör att regeringen i nästan
            varje enskild fråga måste förhandla med oppositionspartierna till
            höger om mitten för att kunna få majoritet för sina förslag i
            kongressen.
          </note>
          <note>
            Militären -- och då framför allt armén -- motsätter sig samtidigt
            att på något sätt ställas till svars för
          </note>
          <note>
            MR-brott begångna under diktaturåren.
          </note>
          <note>
            Hanteringen av denna, och andra politiskt laddade frågor, har
            därför nära samband med krigsmaktens framtida roll och dess förhållande
            till den nya administrationen. Medan tre av vapenslagen --
          </note>
          <note>
            flyget, flottan och karabinjärerna -- visar tecken på att vilja
            samarbeta med regeringen är förhållandet till armén spänt. En
            viktig anledning härtill är
          </note>
          <note>
            Pinochets beslut att utnyttja sin författningsenliga rätt att
            sitta kvar som arméchef i ytterligare åtta år.
          </note>
          <note>
            De spänningar detta skapar i förening med de lagar och andra
            åtgärder som genomfördes före maktskiftet i mars begränsar regeringen
            Aylwins handlingsutrymme. Det ansträngda förhållandet till armén
            gör det också svårare för administrationen att uppnå stöd från
            partierna på högerkanten.
          </note>
          <note>
            Det är i detta sammanhang man får se de aktuella fallen med gripanden
            av journalister.
          </note>
          <note>
            Under Pinochet-tiden urgröptes det chilenska rättssystemets oväld.
            Det blev i hög grad ett redskap för militärregimen. Militärdomstolarnas
            ställning stärktes. I den nya folkvalda regeringens arbete för
            att helt återställa och konsolidera demokratin ingår reformer
            av rättssystemet. De planerade förändringarna inbegriper bl.a.
          </note>
          <note>
            begränsningar av militärdomstolarnas jurisdiktion.
          </note>
          <note>
            Av allt att döma finns en parlamentarisk majoritet för en sådan
            sanering av rättsväsendet, som bedöms kunna genomföras inom de
            närmaste månaderna.
          </note>
          <note>
            Jurisdiktionen i bl.a. yttrandefrihetsmål kommer då att överföras
            till den civila rättsskipningen.
          </note>
          <note>
            Händelser av det slag som beskrivits av Viola
          </note>
          <note>
            Claesson, och som djupt beklagas av den sittande chilenska regeringen,
            skulle därmed inte kunna inträffa.
          </note>
          <note>
            De pågående ansträngningarna för att värna om och utveckla demokratin
            i Chile är hoppingivande.
          </note>
          <note>
            Sammantaget finns det anledning att se med viss optimism på de
            kommande årens utveckling i landet. Vad vi upplever är en politisk
            övergångsperiod ''a la chilena'' med även för européer överraskande
            prov på moderation och realism.
          </note>
          <note>
            Det finns flera faktorer som pekar mot en tämligen ordnad och
            hanterbar process mot ett fullt återställande av den chilenska
            demokratin och omistliga rättigheter som press- och yttrandefriheten.
            Häribland kan nämnas: den politiska tyngdpunkten i mittfältet,
            det jämförelsevis gynnsamma ekonomiska läget och den nya politiska
            ledningens höga anseende.
          </note>
          <note>
            Från svensk sida följer vi med intresse och noggrannhet utvecklingen
            i Chile. Sveriges inställning till yttrande- och pressfrihet är
            välkänd, likaså vårt agerande internationellt för att värna om
            dessa rättigheter. Det kan i sammanhanget nämnas att Sverige under
            diktaturtiden lämnade totalt 250
          </note>
          <note>
            milj.kr. i humanitärt bistånd för att stödja det chilenska folkets
            tålmodiga kamp för folkstyre och respekt för de grundläggande
            fri- och rättigheterna.
          </note>
          <note>
            Sådant bistånd fortsätter i olika och delvis nya former. De numera
            frekventa bilaterala kontakterna mellan våra länders regeringar
            ger tillfälle till samtal bl.a. om utvecklingen av demokratin
            och värnandet av de mänskliga rättigheterna i Chile. Den nya chilenska
            regeringen arbetar hårt och målmedvetet för att stärka och främja
            dessa värden.
          </note>
          <note>
            Mot bakgrund av vad som nyss sagts finner jag det för närvarande
            inte påkallat att ta initiativ till några särskilda åtgärder med
            anledning av de i interpellationen aktualiserade händelserna.
          </note>
          <note type="speaker">
            Anf. 2 VIOLA CLAESSON (v):
          </note>
          <note>
            Herr talman! Tack, Sten Andersson, för det mycket utförliga svaret!
          </note>
          <note>
            Sten Andersson beskriver bl.a. konsekvenserna av
          </note>
          <note>
            Pinochets position som arméchef, relationerna mellan regeringen
            och armén samt militärdomstolarnas fortsatt starka ställning.
            Det är just detta som är anledningen till min interpellation.
            De demokratiska fri- och rättigheterna har ännu inte fått genomslag
            i Chile.
          </note>
          <note>
            Journalister har fängslats eller på annat sätt utsatts för militärens
            trakasserier även efter maktskiftet.
          </note>
          <note>
            Ett exempel är Juan Pablo Cárdenas, som i slutet av september
            greps för sjunde gången. Han är chef för tidskriften Análisis
            i Santiago de Chile. När jag skrev min interpellation, satt Cárdenas
            fortfarande inspärrad i Capuchinofängelset i Chile.
          </note>
          <note>
            Varför nonchalerar svenska nyhetsmedia det som fortfarande måste
            fördömas i Chile? De visar inte ens intresse för brotten mot sina
            chilenska kolleger.
          </note>
          <note>
            Den information som jag har fått om militärens och domstolarnas
            övergrepp mot massmedia och de anställda journalisterna går genom
            helt andra kanaler. Enskilda människor och grupper i Sverige och
            andra länder fortsätter att visa solidaritet med kämpande människor
            i Chile. Därför är det för mig möjligt att vidarebefordra viss
            information även till riksdagen.
          </note>
          <note>
            Nu har jag fått en färsk och glädjande rapport om händelseutvecklingen
            som rör de chilenska journalisternas kamp. Militärdomstolens majoritet
            har tvingats frikänna Juan Pablo Cárdenas på
          </note>
          <note>
            Análisis. Han frisläpptes efter att ha varit inspärrad i elva
            dagar. Advokaten anser att domstolens utslag nu borde garantera
            journalisternas rätt att kritiskt granska myndighetsutövning,
            oavsett om det är en militär eller civil sådan.
          </note>
          <note>
            En annan uppgift hoppas jag att Sten Andersson kan bekräfta.
            Deputeradekammarens rätts- och författningskommission har, enligt
            den information jag har fått, enhälligt antagit ett förslag som
            innebär att processerna om ''skymfandet av de väpnade styrkorna''
            skall föras över till civil domstol. Om ett sådant steg fullföljs,
            måste detta spela en positiv roll för det trettiotal journalister
            som har anklagelser riktade mot sig från militären. En av dem
            som i så fall kan få en chans att också bli frisläppt är El Siglos
            chefredaktör Andres Lagos.
          </note>
          <note>
            Men trots maktskiftet och nya steg för att utveckla demokratin
            i Chile är livsvillkoren fortfarande mycket svåra. Undersökningar
            visar att 600 000
          </note>
          <note>
            unga människor lever i det som kallas ''dödens punkt''. Det är
            ungdomar som varken arbetar eller studerar. Värst är det i Storsantiagos
          </note>
          <note>
            ''poblaciones'', där de unga frustrerade och desperata hamnar
            i alkoholism, drogmissbruk, prostitution och brottslighet. Det
            handlar om ungdomar som märkts av diktaturen och som slutat tro
            på de vuxnas förmåga att skapa bättre levnadsförhållanden.
          </note>
          <note>
            Sten Andersson! Det återstår så mycket att göra för
          </note>
          <note>
            Chiles folk. Och är det inte så att varje framsteg, litet som
            stort, kan påskyndas genom solidaritet och tydliga ställningstaganden
            också från regeringar och parlamentsledamöter i olika länder?
          </note>
          <note>
            Det var därför att jag tror på den vägen och den möjligheten
            som jag frågade om den svenska regeringen ämnade agera internationellt
            för att stödja de chilenska journalisternas kamp för yttrande-
            och pressfrihet. Utan de solidaritetsyttringar och krav från olika
            länder och journalistförbund som sänts till Chile, hade Juan
          </note>
          <note>
            Pablo Cárdenas fortfarande suttit fängslad. Utan fortsatt stöd
            kommer de positiva förslag som sett dagens ljus i processernas
            Chile inte att fullföljas så snabbt som vi alla vill, eller hur?
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1990/91:36 och fråga
          </note>
          <note>
            1990/91:30 om Cambodja
          </note>
          <note>
            Anf. 3 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Hans Göran Franck har frågat mig på vilket sätt
            Sverige kan medverka till en fredlig lösning av Cambodjakonflikten,
            på vilket sätt regeringen vill agera i fråga om Cambodjas representation
            i FN, på vilket sätt Sverige är berett att för egen del och internationellt
            verka för att biståndet till Cambodja ökar och om regeringen är
            beredd att ge Cambodja särskilt stöd för att oskadliggöra minor
            som utplacerats i olika delar av landet.
          </note>
          <note>
            Bertil Måbrink har frågat vad Sveriges regering avser göra för
            att bidra till skapandet av en verklig och stabil fred i Cambodja.
          </note>
          <note>
            Jag avser besvara interpellationen och frågan i ett sammanhang.
          </note>
          <note>
            Jag hade i både oktober och december förra året här i kammaren
            tillfälle att närmare utveckla regeringens syn på Cambodjafrågan.
            Denna grundsyn kvarstår i dag, men nu liksom då är situationen
            inte helt lättöverskådlig.
          </note>
          <note>
            Cambodjafrågan har under de senaste veckorna åter tilldragit
            sig uppmärksamhet. Utvecklingen har gått i rätt riktning, och
            flera länder har bidragit till att aktivera fredsprocessen.
          </note>
          <note>
            Även om framsteg har gjorts är dock många viktiga frågor ännu
            obesvarade, eftersom de cambodjanska parterna inte har enats på
            alla punkter. Något datum för hållande av fria val har t.ex. ännu
            inte diskuterats. Man kan alltså ännu inte vara helt säker på
            vart utvecklingen slutligen kommer att leda. Fredsprocssen befinner
            sig nu emellertid i ett skede där man har all anledning att hysa
            en, om dock försiktig, förhoppning om att en lösning verkligen
            är på väg. De fem ständiga medlemmarna i FNs säkerhetsråd hör
            till dem som söker påverka de cambodjanska parterna i positiv
            riktning.
          </note>
          <note>
            Den svenska regeringen stöder de internationella ansträngningar
            som syftar till fred i Cambodja. Vi stöder det cambodjanska folkets
            rätt till fria och rättvisa val. Regeringen har också framhållit
            att vi är beredda att stödja FNs möjligheter att spela en roll
            när det gäller att säkra freden i Cambodja.
          </note>
          <note>
            Vad gäller de röda khrererna är vår inställning fortfarande att
            de inte kan tillåtas återta makten med våld eller genom yttre
            påtryckningar.
          </note>
          <note>
            Vad gäller frågan om Cambodjas representation i
          </note>
          <note>
            FN har jag följande att säga. De fyra cambodjanska parterna kom
            i Jakarta överens om att bilda ett
          </note>
          <note>
            Högsta nationellt råd, som under en övergångsperiod skall fungera
            som Cambodjas legitima regering. Rådets medlemmar sitter där i
            personlig kapacitet. Rådet skall bl.a. representera landet i utrikespolitiska
            sammanhang och således besätta Cambodjas FN-plats. Sedermera har
            överenskommelsen i Jakarta fått FNs stöd genom enhälligt antagna
            resolutioner, såväl i säkerhetsrådet som i generalförsamlingen.
          </note>
          <note>
            Frågan om FN-platsen torde därmed inte uppkomma under pågående
            församling. Vid tidigare tillfällen har den svenska regeringen
            sagt sig vilja verka för att Cambodjas FN-plats vakantsätts i
            avvaktan på att den kan besättas av representativa företrädare
            för det cambodjanska folket. Hittills under församlingen har Cambodjas
          </note>
          <note>
            FN-plats varit obesatt.
          </note>
          <note>
            Det är nu de fyra cambodjanska parternas sak att komma överens
            om hur det Högsta nationella rådet skall låta sig representeras
            i FN.
          </note>
          <note>
            När det gäller FNs tänkta engagemang i Cambodja håller jag med
            Bertil Måbrink om att flera svåra frågor återstår att lösa. Det
            gäller t.ex. FN-
          </note>
          <note>
            kontingentens storlek, sammansättning, arbetsuppgifter och befogenheter.
            I avvaktan på ett mandat planerar man för närvarande i FN-
          </note>
          <note>
            sekretariatet med olika tänkbara alternativ.
          </note>
          <note>
            Frågan om Sverige är berett att ge särskilt stöd för att oskadliggöra
            minor som har utplacerats i olika delar av Cambodja vill jag bespara
            jakande. Vi har redan gjort en insats genom att SIDA har finansierat
            en studie som utförts av en brittisk enskild organisation. Syftet
            med studien var att utröna om en minröjningsinsats kunde göras
            redan nu. Vår bedömning är att minröjningsinsatser, för att bli
            effektiva, bör ske under FNs överinseende.
          </note>
          <note>
            Herr talman! Jag har av ett samtal med interpellanten Hans Göran
            Franck förstått att han med sitt förslag egentligen avser en svensk
            insats bestående av att svenska experter på minröjning åker till
            Cambodja och också har med sig det materiel som behövs för att
            klara en minröjning och lär ut sina kunskaper till cambodjanska
            militärer.
          </note>
          <note>
            Jag menar att vi borde ta ett sådant förslag under allvarligt
            övervägande. Jag har själv fått uppleva hur människor som kommit
            från Cambodja till
          </note>
          <note>
            Thailand har kommit på bår sedan de har sprängts av minor på
            vägen dit.
          </note>
          <note>
            Beträffande frågan om vår beredskap att för egen del men också
            internationellt verka för att biståndet till Cambodja ökar, vill
            jag när det gäller våra egna insatser hänvisa till det beslut
            om humanitärt bistånd till Cambodja som regeringen fattade den
          </note>
          <note>
            18 oktober. Det sammanlagda bidraget för innevarande budgetår
            uppgår till 36,7 milj. kr., vilket innebär en ökning med nära
            10 milj.kr. Våra biståndsinsatser i Cambodja kommer att öka ytterligare
            när en fredlig uppgörelse nåtts i
          </note>
          <note>
            Cambodja. Formen för detta framtida svenska bistånd är för närvarande
            föremål för övervägande och beredning. Klart är att en stor del
            av våra insatser också i framtiden liksom hittills kommer att
            gå via FN och enskilda organisationer.
          </note>
          <note>
            Beträffande vår beredskap att internationellt verka för att biståndet
            till Cambodja ökar, vill jag nämna de givarmöten om Cambodja som
            anordnas i FNs regi. Senast ett sådant möte ägde rum var i New
          </note>
          <note>
            York i september. Sverige deltar regelmässigt i dessa möten.
            Det ger oss möjlighet att presentera det bidrag som vi ger och
            som vi avser att ge till
          </note>
          <note>
            Cambodja.
          </note>
          <note type="speaker">
            Anf. 4 HANS GÖRAN FRANCK (s):
          </note>
          <note>
            Herr talman! Jag ber att få tacka utrikesminister
          </note>
          <note>
            Sten Andersson för svaret, och jag vill särskilt säga att jag
            uppskattar det kompletterande svar som jag fick om minröjningen.
            Det betyder att utrikesministern och jag är ense i den frågan.
            Jag anser för min del att det självfallet är bäst om denna minröjning
            kan ske genom FN. Men läget är ju sådant, att det är oklart om
            och när FN kan komma in på arenan. Därför är det viktigt att utrikesministern
            har gjort det här tillägget om att
          </note>
          <note>
            Sverige, kanske tillsammans med andra länder, kan göra en insats
            för att bidra med teknologi, hjälp och utbildning så att cambodjanerna
            själva kan komma mycket längre på den här punkten.
          </note>
          <note>
            Det kommer ständiga rapporter om hur människor lemlästas och
            också dör, även om lemlästningen är huvudsyftet med minröjningen.
            Detta är mycket oroande särskilt med hänsyn till att man kan befara
            att det nu kommer en period med ökad stridsaktivitet. En rad sabotageaktioner
            har redan företagits.
          </note>
          <note>
            Sten Andersson säger mycket riktigt att det fortfarande finns
            problem som inte är lösta och frågor som inte är besvarade. En
            fråga jag vill säga några ord om är att det fortfarande levereras
            vapen till motståndsstyrkorna. Det gäller leveranser som går till
            den s.k. koalitionen, men rent faktiskt är det de röda khmererna
            som tillgodogör sig dessa vapenleveranser. Dessa leveranser kommer
            främst från Kina men också från Singapore, USA och kanske ytterligare
            något annat land.
          </note>
          <note>
            Det är mycket angeläget att vi förstärker opinionen mot dessa
            vapenleveranser. Det räcker inte med att stormakterna nu har antagit
            en plan för hur man skall lösa dessa frågor. Det gäller verkligen
            att ord och handling svarar mot varandra. Min förhoppning är att
            Sverige och den svenska regeringen skall agera kraftfullt mot
            dessa vapenleveranser. Om man kan få stopp på dem, vilket jag
            har förhoppningar om att Thailand för närvarande är intresserat
            av, skulle fredsprocessen kunna förstärkas och problemen kanske
            kunna lösas inom en inte alltför lång tid.
          </note>
          <note>
            Problemet är att den s.k. fredsplanen innehåller svagheter. En
            svaghet består i att de röda khmererna i praktiken har en vetorätt
            och kan stoppa själva processen. Det är därför som vapenexporten
            är så viktig, och det är viktigt att påtryckningar görs framför
            allt på de länder som även om de anslutit sig till fredsplanen
            stöder de röda khmererna.
          </note>
          <note>
            Vad sedan gäller Cambodjas representation i FN, vilket jag tagit
            upp i min interpellation, är jag nöjd med svaret. Men om det inte
            går att få en lösning på konflikten, är första steget att Sverige
            har beredskap för att agera så att platsen skall vara vakant,
            vilket är det andra steget. Om konflikten drar ut på tiden på
            grund av att de röda khmererna obstruerar, måste det finnas en
            gräns där vi bestämmer oss för att upprätta förbindelser med den
            sittande regimen i Phnom Penh. Jag vill inte säga att vi kommit
            dit ännu.
          </note>
          <note>
            Slutligen till frågan om det humanitära biståndet.
          </note>
          <note>
            Jag vill uttrycka min uppskattning över att det har ökat och
            att ytterligare ökningar är på väg. Men jag vill ändå framhålla
            att de röda khmererna har fått dubbelt så mycket västbistånd som
            befolkningen inne i landet. Det förhåller sig rent faktiskt så.
            På grund av den onormala situationen kan inte Sverige ge utvecklingshjälp,
            men det ger oss anledning till att ge ett mycket kraftigt stöd
            genom kanaler för humanitärt bistånd.
          </note>
          <note type="speaker">
            Anf. 5 BERTIL MÅBRINK (v):
          </note>
          <note>
            Herr talman! Jag tackar utrikesministern för svaret på min fråga.
            Om nu inte utrikesministern går upp i replik uppfattar jag inte
            det som ointresse utan snarare som att utrikesministern måste
            i väg och fatta andra viktiga beslut. Men det skulle vara bra
            om vi trots allt kunde få ett replikskifte.
          </note>
          <note>
            Jag är i stort sett nöjd med svaret -- som vanligt när utrikesministern
            lämnar ett svar, höll jag på att säga. Utrikesministern säger:
            ''Fredsprocessen befinner sig nu emellertid i ett skede där man
            har all anledning att hysa en, om dock försiktig, förhoppning
            om att en lösning verkligen är på väg''.
          </note>
          <note>
            Jag kan ställa mig bakom den försiktigheten. Jag är också en
            aning pessimistisk.
          </note>
          <note>
            Jag anser, precis som Hans Göran Franck har sagt, att röda khmererna
            har fått en alldeles för stor roll i fredsprocessen, vilket är
            beklagligt. De har faktiskt tilldelats en vetorätt. Vi får inte
            glömma bort att i ledningen för de röda khmererna står fortfarande
            de personer som åsamkade det cambodjanska folket så mycket lidande,
            dvs. Pol Pot och de andra herrarna. Det är samma personer som
            tog livet av flera miljoner cambodjaner.
          </note>
          <note>
            En annan sak som gör mig en aning pessimistisk och bekymrad är,
            som Hans Göran Franck också sade, att Kina fortfarande förser
            röda khmererna med moderna vapen och att USA förser Sinhansuk
            och
          </note>
          <note>
            Song San. De har en gemensam motståndsfront där också röda khmererna
            ingår, och indirekt förser därför USA också röda khmererna med
            vapen. Det är detta som är bekymmersamt. Samtidigt har
          </note>
          <note>
            Sovjet, såvitt jag förstår, mer eller mindre upphört med vapenhjälpen
            till regimen i Cambodja. Det är ett bra initiativ från Sovjet,
            men det är oacceptabelt att Kina och också USA fortsätter att
            leverera vapen. Jag utgår från att Sverige agerar aktivt för att
            försöka att förmå de länder som fortsätter med vapenleveranserma
            att upphöra med detta. Det är mycket viktigt.
          </note>
          <note>
            En annan fråga som bekymrar mig är att den FN-
          </note>
          <note>
            plan som ligger till grund för en lösning i Cambodja nästan inte
            säger någonting om Pol Pot-regimens terrorvälde, hur man nu skall
            tolka detta. Är det en taktik för att få FN-planen att fungera
            i praktiken så småningom? Jag vet inte, men också detta oroar
            mig en aning.
          </note>
          <note>
            Jag vill ställa några frågor som utrikesministern antingen kan
            svara på nu, eller så får vi ta dem en annan gång. De flyktingläger
            som finns i Thailand kan sägas vara en blandning av militära baser
            och flyktingläger. Vi vet att Thailands regering har föreslagit
            en demilitärisering av dessa läger. Jag utgår ifrån att Sveriges
            regering aktivt stödjer
          </note>
          <note>
            Thailands regering på den här punkten. Man skall också komma
            ihåg att bl.a. röda khmererna från dessa flyktingläger med tvång
            rekryterar barn. Vi har ju tidigare för inte så länge sedan diskuterat
            barns situation i världen och det har varit ett toppmöte i FN
            om barn och hur man skall skydda dem. Det är angeläget att se
            till att dessa läger upphör att existera.
          </note>
          <note>
            Vi är överens om att det måste ske en lösning såsom
          </note>
          <note>
            FN-planen anger. Men såväl utrikesministern som jag har påtalat
            att det finns problem där. Vad kan
          </note>
          <note>
            Sverige göra för att lösa dessa problem? På vilket sätt kan Sverige
            medverka? Såvitt jag förstår finns det lösningar.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1990/91:47 om
          </note>
          <note>
            Tibet
          </note>
          <note>
            Anf. 6 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Det är bara tio dagar sedan jag i denna kammare
            senast besvarade två frågor om tvångsaborter och tvångssteriliseringar
            i Tibet.
          </note>
          <note>
            Ragnhild Pohankas interpellation ger mig tillfälle att närmare
            utveckla regeringens allmänna syn på läget i Tibet. Jag vill då
            först framhålla att det är utomordentligt svårt att få tillförlitlig
            information om hur situationen egentligen är.
          </note>
          <note>
            Ingen tjänsteman från vår ambassad i Peking har de senaste två
            åren kunnat besöka Tibet.
          </note>
          <note>
            Organisationer som bevakar mänskliga rättigheter, såsom Amnesty
            International och den amerikanska organisationen Asia Watch, har
            mig veterligt inte heller fått tillstånd att skicka några delegationer
            dit.
          </note>
          <note>
            Individuell turism och journalistbesök tillåts inte heller. Gruppresor
            får förekomma, men möjligheterna till kontakt med befolkningen
            är naturligtvis begränsade om man inte talar tibetanska.
          </note>
          <note>
            Allt detta gör att det är utomordentligt svårt att få en rättvisande
            bild av läget i Tibet. Vad som är uppenbart är att de kinesiska
            myndigheterna upprätthåller en hård kontroll över området.
          </note>
          <note>
            Redan restriktionerna för utlänningar och organisationer för
            mänskliga rättigheter att resa i
          </note>
          <note>
            Tibet stärker misstankarna om att brott mot de mänskliga rättigheterna
            förekommer och ökar trovärdigheten i de rapporter som kommer från
            tibetanska flyktingar. Jag tror att den bakgrundsbeskrivning som
            Ragnhild Pohanka ger av situationen för Tibets inhemska befolkning
            och för politiskt oppositionella i Tibet i huvudsak är riktig.
          </note>
          <note>
            Men bilden är inte okomplicerad. Utomstående bedömare, som under
            de senaste åren kunnat besöka Tibet, anser att det trots allt
            görs insatser både av den kinesiska centralregeringen och av lokalregeringen
            för att förbättra de materiella levnadsförhållandena för tibetanerna.
            Man måste hålla i minnet att det gamla Tibet var mycket fattigt
            och efterblivet. Det påminde i många stycken om
          </note>
          <note>
            Europa under medeltiden. En hierarki av adel och munkar dominerade
            samhället. Tillgångarna låg i stor utsträckning i händerna på
            klostren, och befolkningen levde under mycket svåra förhållanden.
            Medellivslängden lär ha varit knappt
          </note>
          <note>
            30 år. Men det finns också uppgifter om att de medel som på senare
            år anslagits för Tibets utveckling främst kommer de inflyttade
            kineserna till godo och att tibetanerna alltmer marginaliseras
            i sitt eget samhälle.
          </note>
          <note>
            Jag anser för min del att det internationella samfundet och enskilda
            stater måste fortsätta att konstant och ingående uppmärksamma
            situationen i Tibet.
          </note>
          <note>
            Ragnhild Pohanka frågar om det nu inte är dags att
          </note>
          <note>
            Sverige omprövar sitt ställningstagande till Kinas överhöghet
            i Tibet. Vad beträffar Tibet, har vi från svensk sida -- i likhet
            med det övriga världssamfundet -- aldrig ifrågasatt Kinas faktiska
            överhöghet. Men vi har, som jag i andra sammanhang sagt, noterat
            att Tibet formellt har ställning som s.k. autonom region och därmed
            skall åtnjuta viss självstyrelse. Vi förutsätter att denna självstyrelse
            ges reellt innehåll. Vi har noterat att en opinion verkar finnas
            bland tibetanerna för ökad autonomi i förhållande till den kinesiska
            centralregeringen. Vi har vidare noterat att kontakter periodvis
            förekommit mellan Dalai
          </note>
          <note>
            Lama, som uppenbarligen fortfarande har en stark förankring bland
            tibetanerna, och den kinesiska regeringen. Vi skulle från svensk
            sida välkomna en fortsättning av den dialogen. Jag är för min
            del övertygad om att en sådan dialog, med inriktning på framtiden
            snarare än på det förgångna, är det enda möjliga sättet att nå
            en varaktig lösning av
          </note>
          <note>
            Tibetfrågan.
          </note>
          <note>
            Ragnhild Pohanka frågar vidare om regeringen avser att stillatigande
            se på när ett litet folk förtrycks och utsätts för vad hon betecknar
            som folkmord. Svaret på detta är givetvis nej. Hon frågar också
            vilka aktiva åtgärder jag är beredd att vidta när det gäller Tibetfrågan.
            På det vill jag svara att vi redan i olika sammanhang har tagit
            upp denna fråga, både i internationella sammanhang och i samtal
            med kinesiska diplomatiska företrädare. Vi har då uttryckt vår
            oro över läget beträffande mänskliga rättigheter i Tibet. Senast
            för några dagar sedan, efter det att Tibetfrågan diskuterats i
            denna kammare, fördes ett sådant samtal. Vi kommer att fortsätta
            att markera vår oro över situationen i Tibet.
          </note>
          <note type="speaker">
            Anf. 7 RAGNHILD POHANKA (mp):
          </note>
          <note>
            Herr talman! Jag får tacka för svaret.
          </note>
          <note>
            Tibet skiljer sig geografiskt, språkligt, religiöst, rasmässigt
            och kulturellt från Kina och kineserna.
          </note>
          <note>
            Dalai Lama jämför situationen med
          </note>
          <note>
            Kuwaitockupationen. Kineserna eftersträvar en slutlig lösning
            för tibetanerna.
          </note>
          <note>
            I Tibets dagblad uttrycktes nyligen i kraftiga ordalag kritik
            mot Dalai Lama och exiltibetanerna och mot folk, som utnyttjar
            relionen för att skada enigheten i Tibet. Med denna formulering
            syftade kineserna på de tibetanska munkarna och lamorna.
          </note>
          <note>
            Jag vill särskilt betona en del av svaret som jag har viss opposition
            emot. Det är svårt att få information om Tibet som nu är ett ockuperat
            land -- ockuperat av miljardlandet Kin. Men det finns information.
          </note>
          <note>
            Själv deltog jag i en gruppresa med 30 deltagare till
          </note>
          <note>
            Tibet i juli i somras. Vi hade goda tillfällen till studiebesök
            och kunde också göra egna promenadero ch utflykter och intervjua
            både kineser och tibetaner. Vi hade också tillgång till tolkar.
          </note>
          <note>
            Jag har också haft tillfällen att intervjua ögonvittnen från
            upploppet 1989, då enligt en avhoppad kinesisk journalist 400
            människor dödades.
          </note>
          <note>
            Jag har vid ett stort antal tillfällen träffat, intervjuat och
            haft samtal med exiltibetaner i
          </note>
          <note>
            Sverige, Tyskland, England och Indien. Jag har dessutom flera
            gånger träffat Dalai Lama och även samtalat med honom i mindre
            grupp.
          </note>
          <note>
            Tibets exilregering i Dharmsala har stor kunskap om vad som händer
            i Tibets olika delar, liksom även
          </note>
          <note>
            Londonkontoret. Information finns.
          </note>
          <note>
            Jag har haft tillfälle att läsa en ingående rapport från hösten
            1989 lämnad av Röda korsets utsända.
          </note>
          <note>
            För inte så länge sedan besöktes Stockholm av två män som nyligen
            flytt från Tibet till Indien, Dhukar
          </note>
          <note>
            Tsering, 28 år gammal och journalist och Sangal
          </note>
          <note>
            Rabgui, domare i det som ungefär motsvarar hovrätten. De hade
            ganska färsk information att lämna om Tibet. De berättade om samma
            häpnadsväckande övergrepp mot det tibetanska folket som vi såg
            i en dokumentärfilm förra året av den engelska journalisten Vanya
            Kewley.
          </note>
          <note>
            Under de senaste 30 åren har 1,3 miljoner tibetaner dött av svält,
            i fängelse och under strider. Många har i sin förtvivlan tagit
            sina liv.
          </note>
          <note>
            Eftersom tvångssteriliseringarna diskuterades under en frågedebatt
            förra veckan, tänker jag inte beröra den frågan, men jag har tagit
            del av de uppgifter som då lämnades.
          </note>
          <note>
            Kineserna är i minoritet i sitt eget land, och det är tre olika
            grupper av kineser som flyttar till Tibet.
          </note>
          <note>
            De är främst soldater, ca 300 000, många tjänstemän och en grupp
            kineser som t.ex. har fått ett barn för mycket. Om dessa kineser
            flyttar till
          </note>
          <note>
            Tibet kan detta barn registreras samtidigt som deras levnadsförhållanden
            blir bättre.
          </note>
          <note>
            Redan före kulturrevolutionen var 80 % av klostren skadade och
            demolerade. Av de ca 6 400
          </note>
          <note>
            kloster som fanns före ockupationen finns i dag endast ett tjugotaltal
            kvar som inte utsatts för någon åverkan. I kloster där det har
            funnits 5 000--
          </note>
          <note>
            10 000 munkar finns i dag endast 30 och högst 300
          </note>
          <note>
            kvar. Klostren betydde allt -- religion, utbildning, skola, högskola,
            fest och träffpunkt för människorna.
          </note>
          <note>
            I Tibet har det tibetanska folket den högsta barnadödligheten,
            de sämsta skolorna, den sämsta sjukvården, de lägsta lönerna,
            de tyngsta arbetena och lägsta tänkbara bostadsstandard, åtminstone
            i städerna. De måste ha ett pass för att resa i sitt eget land
            från stad till stad. De var förhållandevis fattiga förr, men de
            är ännu fattigare nu.
          </note>
          <note>
            Sten Andersson säger att man skall uppmärksamma Tibets situation.
            Det räcker inte längre. Ett demokratiskt land som säger sig stå
            för internationell solidaritet borde för länge sedan ha agerat
            mera kraftfullt. Är utrikesministern beredd att förändra Sveriges
            passiva roll som observatör och internationellt och genom FN arbeta
            för att motverka det folkmord som pågår i Tibet? Hur stor del
            av ett folk skall utsättas för tortyr, fängelse och dödande innan
            det internationella samfundet agerar? Sverige kan börja.
          </note>
          <note type="speaker">
            Anf. 8 KAJ NILSSON (mp):
          </note>
          <note>
            Herr talman! Utrikesministerns svar på interpellantens första
            fråga, om regeringen är beredd att ompröva sin inställning till
            Kinas överhöghet till Tibet, innebär att Sten Andersson kringgår
            huvudproblemet för Tibets folk. Sverige har aldrig ifrågasatt
            Kinas faktiska överhöghet.
          </note>
          <note>
            Huvudproblemet är om Tibet skall lyckas återerövra sin självbestämmanderätt.
            Den kinesiska regeringens våldförande på de medborgarliga och
            demokratiska fri- och rättigheterna är bara symptom på att Kinas
            kolonialstyrelse i Tibet kvarstår intakt, precis som apartheid
            är symptom på de svartas brist på självständighet i Sydafrika.
            En överväldigande tibetansk majoritet vill ha fullständigt oberoende
            för Tibet.
          </note>
          <note>
            Herr talman! Det är fyrtio år sedan kineserna invanrade Tibet
            och det är tydligen inte tillräckligt känt bland den stora oponionen.
            Det är mer än trettio år sedan Dalai Lama tvingades i landsflykt
            till Indien tillsammans med ca 100 000 andra tibetaner.
          </note>
          <note>
            Kinas långvariga kolonialstyrelse har varit mänskligt arrogant,
            brutalt, undertryckande samt ekologiskt exploaterande och destruktivt,
            även om vissa reformer och modernisering också kan urskiljas.
            I fyrtio år har Tibet fått lida under kinesisk ockupation, kolonialism
            och apartheid.
          </note>
          <note>
            På en rådgivande konferens om Tibet i London i somras -- understödd
            av Parlamentsgruppen för mänskliga rättigheter och parlamentariska
            gruppen för Tibet, båda i brittiska parlamentet -- hade jag privilegiet
            att delta tillsammans med 125 andra parlamentariker, ministrar,
            före detta ministrar, framträdande akademiker, jurister, religiösa
            ledare etc. från 36 olika nationer tillsammans med representanter
            för tibetanerna själva. Man kunde där slå fast att den kinesiska
            regeringen måste hjälpas till att växa in i världssamhället som
            en fullvuxen medlem med motsvarande ansvar och inte längre behandlas
            som en baby i det internationella umgänget.
          </note>
          <note>
            Eftergifternas tid måste få ett slut om Tibet skall hinna räddas
            undan en fortsatt massiv kinesisk befolkningsinflyttning till
            Tibet, där tibetanerna själva är i klar minoritet. Historien visar
            att eftergifter inte leder någonstans. Nu tiger västmakterna igen.
            Det är ironiskt att det är de nya demokratierna i öst, Tjeckoslavkien,
            Polen och
          </note>
          <note>
            Ungern, som välkomnar Dalai Lama och hans fredsplan.
          </note>
          <note>
            Detta var den tredje internationella konferensen om Tibet på
            ett år. Tillsammans utgör de en enastående fond av parlamentarisk,
            diplomatisk och juridisk erfarenhet med relevans för den kritiska
            och tragiska situationen i Tibet. Den samlade rättsliga expertisen,
            bl.a. bestående av fjorton jurister, kunde vid det här tillfället
            meddela att det helt enkelt inte finns någon laglig giltighet
            för Kinas krav på Tibet. Detta kunde den internationella juristkommissionen
            konstatera redan år 1961, då man sade att Tibet åtminstone de
            facto var en oberoende stat när den ockuperades.
          </note>
          <note>
            Sten Andersson kan väl inte längre efter detta säga
          </note>
          <note>
            ''att det är utomordentligt svårt att få en rättvisande bild
            av läget i Tibet''.
          </note>
          <note>
            Herr talman! Insiktsfulla bedömare, t.ex.
          </note>
          <note>
            skogsplanterare i området, ger emellertid landet
          </note>
          <note>
            Tibet endast 5--10 år innan vattenbalansen i flera regioner har
            blivit så ojämn bl.a. på grund av kraftig skogsavverkning -- skog
            exporteras till
          </note>
          <note>
            Kina -- att en ekologisk kollaps står för dörren innan Tibet
            försvinner definitivt som ett enskilt folk och en enskild kultur.
          </note>
          <note>
            Sten Andersson säger att det internationella samfundet och enskilda
            stater måste fortsätta att konstant och ingående uppmärksamma
            situationen i Tibet. Vad kan man göra? Med en stark känsla av
            brådska och ansvar uttalade sig
          </note>
          <note>
            Londonkonferensen i en deklaration, som vi skall överräcka till
            utrikesministern. Man har en särskilt brådskande anmaning till
            Storbritannien, Förenade kungadömet, Förenta staterna, Indien
            och Japan m.fl. nationer.
          </note>
          <note>
            För det första skall frågan om Tibets rättigheter fullföljas
            genom Förenta nationerna och andra lämpliga fora. För det andra
            skall man i beräkningen ta med landets tragiska fortlöpande situation
            i alla bilaterala och multilaterala relationer med folkrepubliken
            Kina. För det tredje skall Tibets rättvisa krav på självbestämmande
            främjas, self determination. Den tibetanska kampens icke-våldsnatur
            skall erkännas. För det fjärde skall man göra ett vederbörligt
            erkännande av den tibetanske exilregeringen och Dalai Lama, nobels
            fredspristagare och representant för det tibetanska folket till
            dess regelrätta val kan hållas under överinseende av Förenta nationerna.
          </note>
          <note>
            Överläggningen var härmed avslutad.
          </note>
          <note>
            5 § Meddelande om svar på interpellation
          </note>
          <note>
            1990/91:1
          </note>
          <note>
            Anf. 9 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Med hänvisning till riksdagsordningens 6 kap 1 §
            får jag meddela att jag på grund av att Carl Frick inte har möjlighet
            att infinna sig i kammaren i dag, inte inom den föreskrivna tiden
            fyra veckor kommer att besvara hans interpellation om utländska
            besök med kärnvapenbestyckade fartyg. Jag har för avsikt att besvara
            interpellationen fredagen den 16
          </note>
          <note>
            november.
          </note>
          <note>
            6 § Svar på interpellation 1990/91:12 om kollektiva hemförsäkringar
          </note>
          <note type="speaker">
            Anf. 10 Statsrådet ERIK ÅSBRINK (s):
          </note>
          <note>
            Herr talman! Sten Andersson i Malmö har frågat mig om jag är
            beredd att medverka till förändringar i lagstiftningen så att
            den som erbjuds en kollektiv försäkring endast skall ingå i en
            sådan efter det att ett aktivt godkännande givits.
          </note>
          <note>
            Frågor och interpellationer om kollektiva hemförsäkringar, bl.a.
            från Sten Andersson, har vid flera tillfällen tidigare behandlats
            här i kammaren.
          </note>
          <note>
            Regeringen uttalade i ett beslut den 10 april 1986
          </note>
          <note>
            bl.a. att obligatorisk gruppsakförsäkring kunde stå i strid mot
            de krav på sundhet som gäller för försäkringsväsendet och att
            regeringen hade anledning utgå från att försäkringsinspektionen
            skulle ingripa mot gruppförsäkringsavtal med obligatorisk anslutning.
          </note>
          <note>
            Försäkringsinspektionen har i en promemoria i januari 1989 förklarat
            att försäkringsbolagen inte bör förbjudas att medverka vid försäkringslösningar
            på konsumentförsäkringsområdet där en gruppföreträdare, t.ex.
            ett fackförbund, är avtalspart och svarar för försäkringspremien
            och använder sig av den s.k. reservationsrättsmetoden som anslutningsform.
            Försäkringsinspektionen har, i anslutning till regeringsbeslutet
            från 1986, ställt som krav att fullödig information skall ges
            till gruppmedlemmarna angående reservationsmöjligheten -- annars
            sker ett brott mot sundhetsprincipen. Likaså krävs att den som
            reserverar sig inte på annat sätt behöver vara med och betala
            premien.
          </note>
          <note>
            Det finns flera skäl att godta reservationsrättsmetoden. För
            det första rör det sig om att en organisation fattar beslut om
            att teckna ett avtal med en utomstående part. Enligt min uppfattning
            måste det finnas mycket starka skäl för att ingripa i den rätt
            en organisation har att sköta sina angelägenheter. För det andra
            får merparten av organisationens medlemmar fördelar genom den
            kollektiva försäkringen; viktigast är naturligtvis att försäkringskostnaderna
            i nästan samtliga fall blir lägre.
          </note>
          <note>
            Mot reservationsrättsmetoden kan å andra sidan anföras att det
            finns risk för att någon enskild medlem blir dubbelförsäkrad,
            med åtföljande onödiga premiekostnader. Det är just på grund av
            den risken försäkringsinspektionen ställer höga krav på den information
            som skall lämnas till gruppmedlemmarna. Jag tycker att det är
            viktigt att medlemmarna får tydlig och klargörande information
            om försäkringsvillkoren, om kostnaderna för försäkringen och om
            möjligheten att avstå från att ansluta sig till försäkringen.
            Det är därför bra att försäkringsinspektionen har intagit den
            hållning jag nyss redogjort för. Jag har förstått att inspektionen
            noga följer dessa frågor och att inspektionen inte funnit att
            nackdelarna med reservationsmetoden överväger fördelarna. Jag
            vill för min del också tillägga att en kollektiv hemförsäkring
            ibland kan vara ett välkommet skydd för den som inte har tecknat
            något individuellt försäkringsavtal.
          </note>
          <note>
            Sammanfattningsvis: Med tanke på att försäkringsinspektionen
            fortlöpande prövar de kollektiva hemförsäkringarna mot bakgrund
            av sundhetsprincipen anser jag inte att det för närvarande finns
            anledning att vidta några lagstiftningsåtgärder.
          </note>
          <note>
            Jag vill tillägga följande: Den försäkring Sten
          </note>
          <note>
            Andersson genom sitt medlemskap i
          </note>
          <note>
            Byggnadsarbetareförbundet har fått möjlighet att teckna innebär
            att en medlem blir försäkrad bara om han själv betalar in avgiften
            för de första två månaderna. Om medlemmen gör den betalningen,
            är det enligt min mening just ett sådant aktivt godkännande som
            Sten Andersson efterfrågar.
          </note>
          <note>
            Anf. 11 STEN ANDERSSON i Malmö (m):
          </note>
          <note>
            Herr talman! Jag tackar statsrådet för svaret på min interpellation.
            Låt mig först säga att jag inte har någonting emot kollektiva
            hemförsäkringar.
          </note>
          <note>
            Jag tycker att vi alla aktivt skall medverka till att de tyvärr
            alltför snabbt stigande försäkringspremierna begränsas. Kollektiva
            försäkringar är ett sätt att minska höjningen av försäkringspremierna.
            Men jag anser att man baserat på rent sunt förnuft borde ställa
            vissa krav. Först och främst vill jag säga att om man inom ett
            fackförbund kommer överens om att man skall teckna en försäkring
            för sina medlemmar, bör två saker vara självklara, och jag tror
            att jag får medhåll av många människor. För det första skall man
            gå ut med en offert till samtliga inom branschen verkande försäkringsbolag.
            Jag tycker att det är en minimal men mycket rimlig begäran. För
            det andra skall man göra tvärtemot vad som sker i dag. Den medlem
            i t.ex. ett fackförbund som vill teckna den här försäkringen som
            förbundet har initierat skall själv genom en aktiv handling teckna
            försäkringen, t.ex. genom att skicka in ett brev eller en blankett
            där medlemmen anger att han eller hon vill teckna sig för denna
            försäkring. I dag är det tvärtom.
          </note>
          <note>
            Det är i och för sig rätt som statsrådet säger, att jag för min
            personliga del, när det gäller mitt medlemskap i Byggnadsarbetareförbundet,
            för de två första månaderna, när försäkringen har trätt i kraft,
            skall betala in premien personligen. Det är en aktiv handling
            som jag kan acceptera. Men det är ändå en liten omväg. Det hade
            varit mycket bättre om man hade sagt att de som vill teckna denna
            försäkring får skicka in ett besked eller på annat sätt tillkännage
            att de är intresserade av att teckna denna försäkring.
          </note>
          <note>
            Jag blev häromdagen uppringd av en medlem i ett
          </note>
          <note>
            LO-förbund. Han berättade för mig att det i hans fackföreningsavgift
            ingår en premie för hemförsäkring. Han kontaktade sitt förbund
            och sade att han inte var intresserad av att ha denna försäkring.
            Då sade man från fackförbundet, herr statsråd -- och jag tycker
            att statsrådet skall lyssna på det, eftersom det strider mot vad
            statsrådet tidigare har sagt -- att det var fullt möjligt för
            honom att omedelbart gå ur denna försäkring. Han behövde bara
            skicka in ett skriftligt meddelande till förbundet om detta. Men
            han fick inte pengarna tillbaka. Han får alltså fortfarande genom
            sin fackföreningsavgift betala för en försäkring som han inte
            är tecknad för. Och det strider mot det som statsrådet har sagt
            här i dag.
          </note>
          <note>
            Herr statsråd, vad innebär egentligen fullödig information? Är
            försäkringsinspektionen nöjd med att man från förbundets eller
            organisationens sida har skickat ett brev till samtliga medlemmar?
          </note>
          <note>
            Kallas det fullödig information? Det förutsätts också att detta
            brev har lästs av samtliga medlemmar och att de som inte har reagerat
            skall bli kollektivt automatiskt försäkrade och betala premien
            för hemförsäkringen. Nu skall man inte måla den lede på väggen,
            men det här kan ju faktiskt få ganska enorma konsekvenser, om
            man nu skall använda sig av litet överdrifter. Det kan t.ex. innebära
            följande. En s.k. fullödig information har skickats ut till medlemmarna
            om att organisationen har beslutat att varje medlem skall ha en
            Volvo. De medlemmar som inte skickar in ett besked om att de inte
            vill ha en Volvo får automatiskt en Volvo följande vecka.
          </note>
          <note>
            Herr statsråd, det är väl mycket enklare att göra tvärtom, så
            att man slipper hålla på att trixa att människor i efterhand kommer
            och säger att de inte vill vara med. Därför tycker jag att man
            skall skicka ut ett besked till medlemmarna om att de som är intresserade,
            och enbart de medlemmar som aktivt svarar ja, kommer att tecknas
            för denna försäkring.
          </note>
          <note>
            Varför skall man gå dessa omvägar? Jag har ibland en liten misstanke
            om att detta görs för att man framför allt från LO-sidan vill
            stödja enbart försäkringsbolaget Folksam. Det är nämligen
          </note>
          <note>
            Folksam som i dag har dessa stora kollektivförsäkringar. Jag
            tror inte att folksam är bättre än andra bolag, men Folksam får
            av någon konstig anledning alltid dessa offerter.
          </note>
          <note>
            Till sist vill jag säga följande, herr talman. Många vallöften
            har brutits i dessa dagar. Men jag tror att jag som en enkel representant
            för moderata samlingspartiet kan säga att om vi får makten kommer
            vi att ta bort denna möjlighet. I stället kommer de som vill tecka
            en försäkring själva att få ta ett initiativ.
          </note>
          <note type="speaker">
            Anf. 12 Statsrådet ERIK ÅSBRINK (s):
          </note>
          <note>
            Herr talman! Sten Andersson i Malmö har i sin interpellation
            sagt att det kan vara acceptabelt med kollektiva hemförsäkringar,
            men att två villkor då bör vara uppfyllda.
          </note>
          <note>
            Det ena villkoret är att möjlighet ges till ett anbudsförfarande
            där alla intresserade försäkringsbolag får vara med och konkurrera.
            Jag har ingenting emot att sådant anbudsförfarande äger rum. Tvärtom
            välkomnar jag det. Jag har däremot svårare att se att vi lagstiftningsvägen
            skulle föreskriva att något sådant skall äga rum. Jag utgår ifrån
            att försäkringsbolag som kan erbjuda förmånliga villkor på detta
            område gör sig hörda.
          </note>
          <note>
            Och jag tror att det i det långa loppet kommer att vara de försäkringar
            som är billigast och bäst som också kommer att vinna en bred anslutning.
            Jag tror att konkurrensen kommer att fungera på detta område.
          </note>
          <note>
            Det andra villkoret som Sten Andersson vill sätta upp är att
            det skulle krävas någon form av aktiv handling för att den individuelle
            medlemmen skulle omfattas av den kollektiva hemförsäkringen.
          </note>
          <note>
            Jag har redan konstaterat i mitt svar, vilket också
          </note>
          <note>
            Sten Andersson berörde i sitt anförande, att det villkoret onekligen
            uppfylls på ett rimligt sätt i den situation som Sten Andersson
            själv befinner sig i, dvs. att man som medlem i
          </note>
          <note>
            Byggnadsarbetareförbundet måste utföra en aktiv handling genom
            att själv betala in avgiften för de första två månaderna. Det
            tycker jag i allra högsta grad uppfyller det kriterium som Sten
            Andersson vill kräva i detta sammanhang.
          </note>
          <note>
            Om vi nu diskuterar den kollektiva hemförsäkringen kan vi konstatera
            att det här som på de allra flesta områden i tillvaron finns både
            föroch nackdelar. Det finns också vissa problem som vi i hög grad
            är medvetna om. En nackdel är att det finns risk för dubbelförsäkring.
            Det finns säkert ett antal människor som är dubbelförsäkrade,
            även om det i vissa fall rör sig om tillfälliga dubbelförsäkringar,
            dvs. under en övergångstid är man dubbelförsäkrad då man går från
            en individuell till en kollektiv hemförsäkring. Här måste naturligtvis
            ansträngningar göras, och har redan gjorts, för att genom reservationsrätten
            och genom aktiv information minimera antalet dubbelförsäkringar.
          </note>
          <note>
            Det andra tänkbara problemet är att den kollektiva hemförsäkringen
            inte i tillräckligt hög grad avspeglar den individuella situationen
            för försäkringstagaren. Premierna tenderar att bli mera genomsnittliga
            och schablonartade. Här har man, såvitt jag känner till, försökt
            möta problemet genom en ökad differentiering inom ramen för den
            kollektiva hemförsäkringen. Vi skall ha klart för oss att det
            i alla försäkringars natur ligger att försäkringen innehåller
            ett visst mått av schablonisering och riskutjämning. Det är inte
            någonting unikt för den kollektiva hemförsäkringen. Jag kan inte
            se att de problem som vi har upptäckt i det avseendet är oöverstigliga.
          </note>
          <note>
            Mot detta skall ställas betydande fördelar. En fördel är att
            den här formen för de allra flesta försäkringstagare är en billigare
            försäkring än en motsvarande individuell försäkring. Stora besparingar
            har uppnåtts och uppnås för ett mycket stort antal människor som
            omfattas av den kollektiva hemförsäkringen. Det är naturligtvis
            det viktigaste skälet till att vi har anledning att sätta värde
            på denna försäkringsform.
          </note>
          <note>
            Det är också så, det kan vi vara ganska säkra på, att betydande
            grupper utan en kollektiv hemförsäkring skulle stå antingen helt
            utan försäkringsskydd eller -- det vet vi också förekommer --
            vara underförsäkrade. Den typen av problem kan vi eliminera eller
            i varje fall minska kraftigt med hjälp av de kollektiva försäkringarna.
          </note>
          <note>
            Herr talman! Sammantaget menar jag att fördelarna överväger nackdelarna
            och att det finns anledning att vi både tillåter och bejakar kollektiva
            hemförsäkringar i framtiden.
          </note>
          <note>
            Ingripanden mot föreningsrätten av det slag som ibland krävs
            i detta sammanhang och andra sammanhang finns det anledning att
            på principiella grunder vara mycket avvisande mot. Det krävs utomordentligt
            starka skäl för att vi skall överväga sådana ingripanden.
          </note>
          <note>
            Jag vill vidare påpeka att den ordning som vi etablerat på det
            här området är godkänd av försäkringsinspektionen, som aktivt
            medverkat till detta. Den bedriver, och skall bedriva, fortlöpande
            övervakning på området. Då den upptäcker något som är otillfredsställande
            kommer försäkringsinspektionen att höra av sig, och vi får bedöma
            situationen i det läget.
          </note>
          <note>
            Till sist vill jag -- det kan delvis ses som ett instämmande
            i vad Sten Andersson sade -- säga att det är bra om vi får ökad
            konkurrens också på det här området. Det utgör en del av den privata
            tjänstesektorn, som till stor del har varit skyddad från konkurrens.
            Kan vi få till stånd en ökad konkurrens och lägre priser är det
            ett bidrag till förbättrad standard och bidrag till en inflationsbekämpning,
            någonting som vi behöver i den situation i den svenska ekonomin
            som vi befinner oss i.
          </note>
          <note>
            Anf. 13 STEN ANDERSSON i Malmö (m):
          </note>
          <note>
            Herr talman! Jag skall informera statsrådet
          </note>
          <note>
            Åsbrink om att jag faktiskt själv har varit med när man från
            en facklig organisation har begärt information från bara Folksam.
            Därefter har enskilda medlemmar inhämtat offerter från konkurrerande
            försäkringsbolag, som i flera fall har varit billigare och bättre,
            men Folksam har fått offerten därför att Folksam tillhör rörelsen.
          </note>
          <note>
            Därmed förstår jag att statsrådet och jag är överens om att så
            skall man inte agera.
          </note>
          <note>
            Då det gäller min egen privata situation som medlem i Byggnads
            tycker jag att det är okej, att jag kan köpa för men det är onödigt.
            Det är bättre att jag själv om jag vill vara med skall skicka
            in ett meddelande om att jag accepterar försäkringen.
          </note>
          <note>
            Jag förstår inte omvägen.
          </note>
          <note>
            Jag tog som exempel en medlem i en LO
          </note>
          <note>
            organisation. Förbundets chef har sagt till medlemmen att han
            kan slippa försäkringen, men han får inte tillbaka premien utan
            får betala, även om han inte är med i försäkringen. Det kan väl,
            herr statsråd, i alla fall inte vara tillfredsställande.
          </note>
          <note>
            Till sist måste jag säga att jag delar statsrådets uppfattning
            om vikten av konkurrens inom försäkringsområdet. Premierna har
            ju stigit fantastiskt mycket under de senaste åren. De är i dag
            en tung börda för många medborgare. Men det måste finnas någonting
            som säger att man godkänner den här metoden? Sunt förnuft säger
            ju att om jag skall köpa någonting skall jag ta eget initiativ.
            Jag skall inte behöva skicka in en blankett där jag säger att
            jag inte vill ha det. Om jag inte tar eget initiativ, skall jag
            inte behöva bli påprackad någonting. Detta gäller ju överallt
            i samhället, så varför skall det inte gälla här?
          </note>
          <note>
            Allra sist, herr talman, måste jag säga att jag tror att det
            här har litet att göra med kopplingen mellan
          </note>
          <note>
            Folksam, socialdemokraterna och LO. Man ger alltså Folksam vissa
            förmåner. Det innebär till vissa delar besvär för medlemmar som
            tycker att metoden är oacceptabel. Jag tror att det i dag inte
            är svårt att gå ut på Stockholms gator och torg och finna stöd
            för att man skall säga ja om man vill ha någonting, och att man
            om man inte vill ha en sak inte skall bli påtvingad den.
          </note>
          <note type="speaker">
            Anf. 14 Statsrådet ERIK ÅSBRINK (s):
          </note>
          <note>
            Herr talman! Jag vill anknyta till vad jag sade i mitt svar,
            att försäkringsinspektionen i anslutning till det regeringsbeslut
            som fattades 1986 har ställt som krav att fullödig information
            skall ges till gruppmedlemmarna angående reservationsmöjligheten
            och vidare att den som reserverar sig inte på annat sätt behöver
            vara med och betala premier. Detta är de villkor som har ställts.
            Jag utgår från att de efterlevs och att försäkringsinspektionen
            ingriper om detta inte sker.
          </note>
          <note>
            Sedan vill jag bara tillägga att även om man kan upptäcka vissa
            problem med det kollektiva försäkringssystemet, finns det mycket
            betydande fördelar som jag tycker att Sten Andersson förbigår
            med tystnad. Det här har inneburit för de människor som i dag
            omfattas av den kollektiva hemförsäkringen årliga besparingar
            i storleksordningen 200 milj. kr. Det innebär att ett stort antal
            människor som annars inte skulle ha haft något försäkringsskydd
            eller i vissa fall har varit underförsäkrade nu får ett fullgott
            skydd. Det tycker jag är stora värden som för mig är det avgörande
            när jag skall göra en slutlig bedömning av den här försäkringsformen.
            Sten Andersson hotade i sitt anförande att om moderaterna får
            regeringsansvaret skall de gå in med förbud, restriktioner och
            förhindra stora delar av den här försäkringsformen. Det ser jag
            som mycket illavarslande, därför att det innebär försämringar
            för många människor och ingrepp i föreningsrätten som jag menar
            att vi skall vara väldigt försiktiga med att ens överväga.
          </note>
          <note>
            Anf. 15 STEN ANDERSSON i Malmö (m):
          </note>
          <note>
            Herr talman! Nu tycker jag att statsrådet tolkar mitt inlägg
            som en viss potentat tolkar bibeln. Det gäller då det här med
            hotet.
          </note>
          <note>
            Jag har sagt att vi moderater inte kommer att säga nej till kollektiva
            försäkringar. Men vi menar att den som vill vara med skall själv
            säga ja. Jag tror inte att det skulle innebära något större ingrepp
            eller någon katastrof för någon.
          </note>
          <note>
            Sedan, herr statsråd, något om detta med fullödig information.
            Vad är fullödig information egentligen? Är det att ett fackförbund
            har skickat ut ett brunt kuvert till varje medlem? Har man i och
            med ett sådant förfarande åstadkommit fullödig information?
          </note>
          <note>
            Sedan noterar jag att statsrådet tydligen tror att människor
            inte begriper någonting, att människor inte inser värdet av hemförsäkringar.
            De fackliga organisationerna måste teckna hemförsäkringar, för
            annars gör människor inte det, tycks han tro.
          </note>
          <note>
            Om nu statsrådet har så låga tankar om människorna, varför då
            inte lägga fram en proposition om att försäkringar skall tecknas
            för samtliga invånare i Sverige? Det måste bli nästa steg, för
            alla är ju inte medlemmar i fackliga organisationer. Statsrådet
            säger ju själv att det är oerhört viktigt med sådana här försäkringar.
          </note>
          <note>
            Vidare har statsrådet nogsamt undvikit att bemöta mitt konkreta
            exempel. Det gäller alltså vad jag berättade om den medlem i ett
            LO-förbund som hade fått information om att en premie för kollektiv
            hemförsäkring ingick i den avgift som den här personen betalade
            till sitt fackförbund.
          </note>
          <note>
            Vederbörande ringde då upp sitt förbund och sade att han inte
            ville vara med. Från förbundet sade man mycket generöst: Okej,
            du slipper. Vi tvingar ingen. Då frågade den här personen: Kommer
            ni att reducera min avgift i motsvarande mån? Men nix, det gick
            inte! Ett sådant förfarande kan väl inte vara tillfredsställande.
            Den här personen måste alltså betala för en försäkring som han
            uttryckligen har sagt att han inte vill ha. Om statsrådet inte
            är beredd att ändra på detta förhållande, måste jag säga att min
            förvåning inte bara är mycket stor utan också kommer att förbli
            mycket stor.
          </note>
          <note type="speaker">
            Anf. 16 Statsrådet ERIK ÅSBRINK (s):
          </note>
          <note>
            Herr talman! Jag har inte uttryckt någon misstro mot enskilda
            människors insikter och förmåga att fatta kloka beslut vare sig
            på försäkringsområdet eller på andra områden. Men det är en realitet
            att en hel del människor och hushåll i det här landet inte har
            en hemförsäkring. Vidare är det en realitet att ett antal människor,
            när olyckor inträffar --
          </note>
          <note>
            bränder eller någonting annat -- inte har något försäkringsskydd.
            I vissa fall har man ett försäkringsskydd, men då är detta inte
            tillräckligt omfattande för att täcka de kostnader som faktiskt
            uppstår vid olyckor.
          </note>
          <note>
            Om Sten Andersson i Malmö inte tror mig, kan han ju vända sig
            till företrädare för olika försäkringsbolag. Jag kan försäkra
            att de har stor erfarenhet från det här området.
          </note>
          <note>
            Däremot, menar jag, är det ett uttryck för misstro mot de fackliga
            organisationerna och deras medlemmar att tro att dessa nu och
            år efter år skulle medverka till tecknandet av alltför dyra och
            oförmånliga försäkringar, att man skulle acceptera ett nej till
            andra, bättre och billigare, försäkringslösningar. Jag tror inte
            att det fungerar på det sättet. När det gäller det här området
            tror jag att konkurrensen fungerar. Vidare tror jag att hela försäkringsbranschen
            som sådan kommer att utsättas för ett allt hårdare konkurrenstryck.
            Och det är bra, för ytterst är det till gagn både för de fackliga
            organisationerna och deras medlemmar och för alla försäkringstagare
            över huvud taget.
          </note>
          <note>
            Här har jag alltså full tilltro till människors förmåga att fatta
            kloka beslut, inte minst av omsorg om den egna ekonomin och om
            det egna försäkringsskyddet.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1990/91:19 om den s.k. Catalinaaffären
          </note>
          <note>
            Anf. 17 Försvarsminister ROINE CARLSSON
          </note>
          <note>
            (s):
          </note>
          <note>
            Herr talman! Bo Hammar har ställt frågor till mig angående den
            s.k. Catalinaaffären, dvs. de händelser i juni 1952 då ett flygplan
            av typen DC 3
          </note>
          <note>
            från det svenska flygvapnet försvann över
          </note>
          <note>
            Östersjön under en spaningsflygning, och ett flygplan av typen
            Catalina under sökande efter den försvunna DC 3-an några dagar
            senare blev nedskjutet av sovjetiskt jaktflyg.
          </note>
          <note>
            Bo Hammar har frågat om regeringen gjort allt som är möjligt
            för att skapa klarhet kring DC 3-
          </note>
          <note>
            besättningens öde och om regeringen är beredd att tillsätta en
            parlamentarisk undersökningskommission om Catalinaaffären.
          </note>
          <note>
            Omedelbart efter det att DC 3-an rapporterats saknad sattes ett
            omfattande arbete i gång för att utröna vad som inträffat. Inledningsvis
            sökte man efter flygplanet och påträffade då en av dess gummilivflottar
            skadad och icke uppblåst. Därefter gjordes en grundlig utredning
            av en haverikommission som kom till slutsatsen att DC 3-
          </note>
          <note>
            an havererat sedan den beskjutits från luften av flygplan. Haverikommissionen
            fann också att haveriplatsen troligen var belägen ca 50 kilometer
            öster om Gotska Sandön samt att beskjutningen skett då DC 3-an
            befunnit sig på eller i närheten av sin planerade färdväg.
          </note>
          <note>
            År 1957 förekom i utländsk press uppgifter om att det i ett sovjetiskt
            arbetsläger fanns några svenska flygmilitärer. Uppgifterna föranledde
            utrikesdepartementet att göra en utredning. Under utredningen
            hördes ett hundratal f.d. lägerfångar.
          </note>
          <note>
            Utredningen ledde inte till något som kunde bekräfta pressuppgifterna.
            Utrikesdepartementet gjorde emellertid ändå en framställning i
            ärendet till det sovjetiska utrikesministeriet. Sovjetunionen
            svarade att man inte hade några som helst uppgifter i frågan och
            framhöll att DC 3-ans besättning inte befann sig eller hade befunnit
            sig i det aktuella arbetslägret eller på någon annan plats i
          </note>
          <note>
            Sovjetunionen.
          </note>
          <note>
            År 1983 fick dåvarande rättschefen i försvarsdepartementet Olof
            Forssberg i uppdrag att granska handlingarna om DC 3-an i syfte
            att ge regeringen underlag för beslut om huruvida en ytterligare
            utredning var påkallad. Granskningen utmynnade i att en fortsatt
            utredning inte skulle vara meningsfull. Regeringen fann inte anledning
            att göra någon fortsatt utredning men hävde sekretessen för haverikommissionens
            rapporter och, med några undantag, för de handlingar i ärendet
            som förvaras hos försvarets radioanstalt.
          </note>
          <note>
            Det är, mot bakgrund av vad jag nu redogjort för, min uppfattning
            att regeringen gjort vad som är möjligt för att skapa klarhet
            om besättningens öde.
          </note>
          <note>
            Det finns därför inte anledning att ytterligare utreda Catalinaaffären,
            och jag är följaktligen inte beredd att ta initiativ till en parlamentarisk
            undersökningskommission.
          </note>
          <note>
            Bo Hammar har vidare frågat vilken kontroll regeringen i dag
            har över den militära underrättelse- och spaningsverksamheten.
          </note>
          <note>
            Det åligger överbefälhavaren att leda den militära underrättelse-
            och säkerhetstjänsten. Försvarets radioanstalt, som är en myndighet
            som lyder direkt under regeringen, svarar för den signalspaning
            försvarsmakten behöver i underrättelsesyfte.
          </note>
          <note>
            Underrättelsetjänstens verksamhet måste, liksom all annan statlig
            verksamhet, ligga i linje med statsledningens intentioner i utrikespolitiska
            och andra frågor.
          </note>
          <note>
            Som ett led i statsmakternas kontroll av den militära underrättelsetjänsten
            inrättades år 1976
          </note>
          <note>
            försvarets underrättelsenämnd efter beslut av riksdagen på förslag
            av regeringen i proposition
          </note>
          <note>
            1975/76:189 (FöU40, rskr. 376) om insyn i och kontroll av den
            militära underrättelsetjänsten m.m.
          </note>
          <note>
            Enligt sin instruktion skall försvarets underrättelsenämnd följa
            underrättelsetjänsten inom försvarsmakten på central och högre
            regional nivå och därvid ägna särskild uppmärksamhet åt de enheter
            som inhämtar underrättelser med särskilda metoder. Nämnden fullgör
            sina uppgifter genom inspektioner samt föredragningar och orienteringar
            från berörda underrättelseenheter med åtföljande utfrågningar.
          </note>
          <note>
            Underrättelsenämnden består av sex ledamöter varav en är ordförande.
            Strävan är att fem ledamöter skall ha parlamentarisk bakgrund
            och den sjätte skall ha särskild juridisk sakkunskap.
          </note>
          <note>
            Regeringen analyserar och tar ställning till resultatredovisningar,
            programplaner och särskilda anslagsframställningar som gäller
            den militära underrättelse- och säkerhetstjänsten. Vissa anvisningar
            från regeringen om den övergripande inriktningen av underrättelsetjänsten
            finns främst i särskilda regleringsbrev. Överbefälhavaren håller
            mig vidare fortlöpande informerad om underrättelse- och säkerhetstjänstens
            inriktning och arbetets bedrivande i stort.
          </note>
          <note>
            Mot bakgrund av vad jag nu har redovisat är jag av den uppfattningen
            att statsmakterna har en tillfredsställande kontroll över den
            militära underrättelse- och säkerhetstjänsten.
          </note>
          <note type="speaker">
            Anf. 18 BO HAMMAR (v):
          </note>
          <note>
            Herr talman! Jag vill gärna tacka försvarsministern för att svaret
            utformats så utförligt, trots de bråda tider som nu råder i regeringskansliet.
            Men jag tycker samtidigt att det är litet märkligt att Roine
          </note>
          <note>
            Carlsson, mot bakgrund av den senaste tidens ganska sensationella
            avslöjanden i denna affär, inte alls går in på de politiska och
            militära omständigheterna kring denna tragiska händelse, då en
            grupp svenska militärer fick offra livet i det kalla kriget.
          </note>
          <note>
            Roine Carlsson säger att det inte går att skapa mer klarhet i
            fråga om den svenska besättningens öde. Den ståndpunkten, hör
            och häpna, kommer regeringen fram till 1983. Nog har väl Roine
          </note>
          <note>
            Carlsson hört talas om att det har hänt ett och annat i Sovjetunionen
            under den senaste femårsperioden.
          </note>
          <note>
            Försvarsministern har nyligen själv besökt vår stora granne.
            Jag var själv i Sovjetunionen för någon månad sedan. Jag hade
            äran att ingå i en delegation med talmannen och kammarsekreteraren
            i spetsen.
          </note>
          <note>
            Vi hade många diskussioner kring Raoul
          </note>
          <note>
            Wallenbergs öde. Vi fick ett intryck av --
          </note>
          <note>
            åtminstone fick jag det, jag skall inte tala för någon annan
            -- att undersökningarna kring det som hänt
          </note>
          <note>
            Raoul Wallenberg skjutit ny fart. De bedrivs nu med aktivt stöd
            av sovjetiska myndigheter och även av en stark folkopinion. En
            helt ny och öppen attityd uppvisas. Det finns ett starkt och genuint
            intresse av att verkligen söka bringa klarhet i den här affären.
            Är det då inte sannolikt att man från sovjetiskt håll skulle visa
            motsvarande öppenhet i fråga om omständigheterna kring DC 3-ans
            försvinnande och besättningens öde? Är Roine
          </note>
          <note>
            Carlsson inte nyfiken på vad som kan tänkas finnas i de sovjetiska
            arkiven och vore det inte värt besväret att be att de skall öppnas?
            Det är många sovjetiska arkiv som öppnas nu. Jag tycker att regeringen
            skall göra en hemställan om detta.
          </note>
          <note>
            Herr talman! Begär vi öppenhet från sovjetisk sida, skall vi
            samtidigt själva visa öppenhet. Snart 40 år efteråt borde vi själva
            kunna lägga papperen på bordet, även om det skulle visa på en
            del pinsamheter. För framtiden är det bra om klarhet skapas kring
            den s.k. Catalinaaffären. Däri inkluderar jag DC 3-ans öde. Det
            är också något som jag tycker att vi är skyldiga de anhöriga till
            offren för den här katastrofen.
          </note>
          <note>
            Herr talman! Roine Carlsson är knappast okunnig om alla de uppgifter
            som framkommit från oberoende forskare, liksom från människor
            som var direkt inblandade i den svenska spaningsverksamheten kring
            Östersjön under början av 1950-talet. Dessa uppgifter kan tyda
            på, om jag uttrycker mig nyanserat, att Sverige vid den här tiden
            aktivt samarbetade med USA och dess underrättelsetjänst. Det hävdas
            att de svenska planen var försedda med avancerad elektronisk spaningsutrustning
            från USA och att informationen om spaningarna överlämnades direkt
            till USA.
          </note>
          <note>
            Dåvarande försvarsministern, Torsten Nilsson, har förklarat att
            han hade starka misstankar i den riktningen, men aldrig kunde
            få klart belägg. Det är ett i och för sig mycket alarmerande uttalande.
          </note>
          <note>
            Kan sådan verksamhet verkligen pågå utan att de politiskt ansvariga
            är informerade, eller pågick ett dubbelspel över huvudet på svenska
            folket? Jag är glad över att Roine Carlsson försäkrar att man
            nu har en bra kontroll över den militära underrättelsetjänsten.
          </note>
          <note>
            Men jag tror att det skulle väcka undran på många håll, både
            inom landet och utom landet, om försvarsministern i den här debatten
            inte med ett ord kommenterade alla dessa ymniga uppgifter, som
            inte är lösa rykten, utan som kommer från människor med stort
            anseende, forskare och direkt inblandade, som jag tidigare sade.
            Det skulle i så fall rent av kunna tolkas som en bekräftelse av
            dessa uppgifters riktighet. Därför vill jag gärna efterlysa en
            kommentar från Roine Carlsson på den här punkten. Min avsikt med
            att man skulle tillsätta en parlamentarisk kommission var att
            vi skulle skapa klarhet kring detta, inte bara kring besättningens
            öde.
          </note>
          <note>
            En sista fråga, som jag redan har varit inne på: Ger inte de
            revolutionära förändringarna av
          </note>
          <note>
            Sovjetsamhället och den nya öppenheten där borta anledning till
            ett nytt initiativ från svensk sida för att söka skapa klarhet
            kring våra flygares öde?
          </note>
          <note>
            Varför skulle vi ge upp i den här frågan, när vi inte har gett
            upp i fråga om Raoul Wallenberg?
          </note>
          <note>
            Anf. 19 Försvarsminister ROINE CARLSSON
          </note>
          <note>
            (s):
          </note>
          <note>
            Herr talman! Bo Hammar ställde några ytterligare frågor till
            mig som jag skall försöka besvara.
          </note>
          <note>
            Jo, Bo Hammar, jag har själv minnen av den här händelsen. Den
            upprörde alla sinnen vid det pappersbruk som jag jobbade på vid
            den här tiden.
          </note>
          <note>
            Jag kan försäkra att många människor i vårt land i och med denna
            händelse har följt de olika uppgifter som har framkommit. Det
            är inte bara på senare tid som det har funnits olika uppgifter
            i pressen, utan de har funnits hela tiden. Uppgifterna har granskats,
            de har studerats och gåtts igenom. Men ingenting har kunnat beläggas.
            Jag vill bara för att ta ett exempel säga till Bo Hammar att en
            sovjetisk journalist nu har intresserat sig för händelserna och
            i sovjetisk press efterlyst vittnen. Den svenska ambassaden i
            Moskva bevakar frågan uppmärksamt och håller regeringen informerad.
          </note>
          <note>
            Sedan återkommer naturligtvis Bo Hammar till de tidningsuppgifter
            i vilka görs gällande att Sverige har haft ett underrättelsesamarbete
            med annan nation. Detta är inte riktigt. Den signalspaningsutrustning
            som fanns i DC 3:an var av amerikanskt ursprung och hade inköpts
            som överskottsmateriel på öppna marknaden. Det fanns en enkel
            förklaring till det. För att kunna bedriva framgångsrik signalspaning
            måste man få tag i sådan utrustning, och den köptes alltså på
            den öppna marknaden.
          </note>
          <note type="speaker">
            Anf. 20 BO HAMMAR (v):
          </note>
          <note>
            Herr talman! I likhet med Roine Carlsson har jag starka personliga
            minnen från den händelsen. Jag var elva år och begrep inte så
            mycket av vad som hände i världen. Men av tidningsrubriker och
            radiorapporter fick man ett allmänt intryck av att landet höll
            på att komma i krig och att
          </note>
          <note>
            Catalinaaffären var en fruktansvärd händelse. Det var mitt ytliga
            intryck på den tiden.
          </note>
          <note>
            Affären har, som Roine Carlsson sade, diskuterats i många år,
            och det har varit många lösaktiga rykten och uppgifter. Men vad
            som skiljer den senaste tidens debatt från de uppgifter som tidigare
            cirkulerade är att uppgifter kommer från människor som verkligen
            seriöst har forskat i frågan. Det görs uttalanden av ledande politiker
            vilka jag har stor respekt för. En av dem är Torsten
          </note>
          <note>
            Nilsson som var med på den tiden. Även andra uppgifter gör att
            jag tycker att vi bör ytterligare granska Catalinaaffären.
          </note>
          <note>
            Roine Carlsson går enligt min mening inte in på själva huvudfrågan.
            Vi har studerat och granskat den här affären, men den lades ad
            acta 1983. Då kunde man också ha lagt Wallenbergaffären och många
            andra affärer ad acta. Det var helt hopplöst att få fram uppgifter
            från Sovjetunionen under
          </note>
          <note>
            Bresjnev-epoken. Men som bekant skedde en fullständigt avgörande
            förändring i Sovjetsamhället år 1985. Den har beträffande Wallenbergaffären
            skapat en helt ny situation. Man öppnar arkiv, visserligen under
            motstånd från KGB och vissa andra kretsar. Sovjetiska myndigheter
            visar en helt annan öppenhet än tidigare och säger att man skall
            ta reda på sanningen och få fram fakta. Jag tror att de anhöriga
            till offren från DC 3:an frågar sig varför vi inte av de sovjetiska
            myndigheterna begär att man gör samma sak med Catalinaaffären.
            Vi kan säga till berörda instanser i Sojvetunionen att vi inte
            anklagar dem men att vi gemensamt skall tillsätta exempelvis en
            kommission med parlamentariker från båda länderna för att försöka
            vinna klarhet i frågan. Det tror jag de anhöriga skulle uppmärksamma
            oerhört mycket. Trots de laddningar och problem som kanske finns
            i denna fråga kan vi släppa på prestigen och göra någonting sådant.
          </note>
          <note>
            Jag vet sedan inte om jag skall tolka Roine
          </note>
          <note>
            Carlssons uttalande om den nämnda amerikanska utrustningen som
            att han kategoriskt dementerar att vi bedrev ett samarbete med
            USA i fråga om den här spaningsverksamheten. Jag hoppas att jag
            kan göra den tolkningen.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1990/91:9 om invandrarverkets handläggningstider
          </note>
          <note type="speaker">
            Anf. 21 Statsrådet MAJ-LIS LÖÖW (s):
          </note>
          <note>
            Herr talman! Jan-Olof Ragnarsson har frågat mig vilka åtgärder
            regeringen avser vidta för att snabbt få ner de allt längre handläggningstiderna
            hos invandrarverket.
          </note>
          <note>
            Mitt svar är att regeringen inom några dagar kommer att lämna
            förslag till riksdagen om en kraftig förstärkning av invandrarverkets
            resurser för handläggning av asylärenden i syfte att nedbringa
            handläggningstiderna och minska kostnaderna för inkvartering av
            asylsökande på förläggning.
          </note>
          <note>
            Jag skall strax säga något om innehållet i detta förslag. Först
            vill jag emellertid ta upp och kommentera ett sakfel i Jan-Olof
            Ragnarssons interpellation.
          </note>
          <note>
            Jan-Olof Ragnarsson påstår i interpellationen att invandrarverket
            i våras fick nej av regeringen på sin begäran om fler tjänster.
            Så är det alltså inte.
          </note>
          <note>
            Faktum är att invandrarverkets ledning redan före sommaren informerades
            om att avsikten var att föreslå en resursförstärkning till verket
            men att regeringen vid detta tillfälle inte kunde fatta beslut
            om storleken på en sådan resursförstärkning.
          </note>
          <note>
            Anledningen till detta var att invandrarverkets framställning
            omfattade en mycket stor -- ca 30-
          </note>
          <note>
            procentig -- ökning av invandrarverkets förvaltningsanslag i
            förhållande till vad som riksdagen anvisat för budgetåret 1990/91
            och att frågan därför borde underställas riksdagen.
          </note>
          <note>
            Invandrarverkets ledning har således varit införstådd med att
            verkets framställning krävde beredning inom regeringskansliet
            och riksdagsbehandling, men har ändå kunnat känna viss planeringstrygghet.
            De extrastyrkor som verket haft under föregående budgetår har
            kunnat behållas och viss nyrekrytering av handläggare har också
            påbörjats.
          </note>
          <note>
            Ett förslag till kraftig förstärkning av invandrarverkets resurser
            för handläggning av asylärenden kommer alltså inom kort att lämnas
            till riksdagen. Förslaget innebär att invandrarverket för förvaltningskostnader
            bör tillåtas disponera 62
          </note>
          <note>
            milj.kr. från anslaget för förläggningskostnader.
          </note>
          <note>
            Jag bedömer att verket med detta resurstillskott under innevarande
            budgetår skall kunna klara av
          </note>
          <note>
            55 000--60 000 asylärenden, inkl. omprövningar efter överklagande
            och sådana nya ansökningar om uppehållstillstånd som inlämnas
            efter det att ett avlägsnandebeslut vunnit laga kraft. Det skall
            jämföras med de ca 37 000 asylärenden som invandrarverket avgjorde
            under budgetåret
          </note>
          <note>
            1989/90 och de ca 29 000 asylärenden som verket avgjorde budgetåret
            dessförinnan. Med nuvarande antal asylsökande innebär ett resurstillskott
            av den storlek som kommer att föreslås att verket under nästa
            år bör kunna komma ner i närheten av de handläggningstider som
            lagts fast som mål i beslutet om invandrarverkets nya organisation.
          </note>
          <note>
            Jag räknar med att invandrarverket genom den angivna resursförstärkningen
            också skall kunna påbörja en avarbetning av balanserna i tillståndsärenden
            och medborgarskapsärenden under budgetåret 1990/91 för att nå
            målen vad gäller handläggningstider under nästa budgetår.
          </note>
          <note>
            Genom förstärkningen av invandrarvekets resurser för handläggning
            av asylärenden kommer förläggningstiderna att minska i stället
            för att öka, vilket senare Jan-Olof Ragnarsson påstår i sin interpellation.
            Förläggningskostnaderna kommer också att begränsas. Jag räknar
            med att förläggningskostnaderna kommer att bli ca 400
          </note>
          <note>
            milj.kr. lägre under innevarande budgetår än vad de annars skulle
            ha blivit.
          </note>
          <note>
            Denna bedömning gäller under förutsättning att utplaceringen
            i kommunerna av dem som får stanna motsvarar de avtal med invandrarverket
            om ca
          </note>
          <note>
            23 000 platser per år som gäller för treårsperioden
          </note>
          <note>
            1990--92.
          </note>
          <note>
            Under förutsättning att tillförlitliga metoder att mäta resultatet
            av invandrarverkets insatser kan tas fram bör verket, enligt min
            mening, i framtiden kunna få en större frihet att disponera medel
            från förläggningsanslaget för förvaltningsinsatser, så länge detta
            visar sig medföra större kostnadsminskningar på förläggningsanslaget.
          </note>
          <note>
            Detta bör kunna ske utan att frågan skall behöva underställas
            riksdagen.
          </note>
          <note>
            Jag vill avslutningsvis stryka under att det inte bara är förkortade
            handläggningstider hos invandrarverket som är väsentliga för att
            underlätta situationen för de asylsökande och för att minska kostnaderna
            för förläggningsboende. Även andra delar av handläggningsprocessen
            måste fungera.
          </note>
          <note>
            Hos polisen uppstod stora balanser förra hösten och vintern som
            en följd av att antalet asylsökande då ökade kraftigt. I februari
            1990 uppdrog därför regeringen åt länsstyrelserna i de län där
            invandrarverket har sina utredningsslussar att planera och samordna
            arbetet mellan berörda polismyndigheter så att målsättningen beträffande
            polisens utredningar -- normalt två veckor -- kunde uppfyllas.
            Enligt vad rikspolisstyrelsen rapporterat till regeringen är detta
            mål nu i huvudsak uppfyllt.
          </note>
          <note>
            Genom beslut den 11 okotober 1990 har regeringen uppdragit åt
            de nämnda länsstyrelserna att vidta sådana åtgärder att denna
            situation kan vidmakthållas och att balanserna av verkställighetsärenden
            så långt möjligt är avarbetade senast den 30 juni 1991.
          </note>
          <note>
            När det slutligen gäller den enhet inom regeringskansliet (arbetsmarknadsdepartementet)
          </note>
          <note>
            som bereder ulänningsärenden för beslut i regeringen, vill jag
            informera om att dess kapacitet successivt byggs upp, i syfte
            att kunna möta den ökning av antalet ärenden som blir resultatet
            av avarbetningen i de led som ligger före i handläggningsprocessen.
            Jag bedömer att det ökade resursbehovet som krävs härvidlag inte
            är större än att det kan tillgodoses utan att riksdagen behöver
            underställas frågan.
          </note>
          <note type="speaker">
            Anf. 22 JAN-OLOF RAGNARSSON (v):
          </note>
          <note>
            Herr talman! Jag ber att få tacka invandrarministern för svaren
            på mina frågor angående invandrarverkets handläggningstider för
            asylsökande.
          </note>
          <note>
            Jag välkomnar att ett förslag skall komma om en kraftig förstärkning
            av invandrarverkets resurser för handläggningar av asylärenden.
            Man kan säga:
          </note>
          <note>
            bättre sent än aldrig. Men jag anser att dessa åtgärder borde
            ha vidtagits mycket tidigare.
          </note>
          <note>
            Balansen har under de senaste budgetåret ökat från
          </note>
          <note>
            5 000 till 14 000, och den av invandrarverket beräknade förläggningstiden
            för asylsökande för budgetåret 1991/92 kommer att vara 16,5 månader
            mot dagens 9 månader.
          </note>
          <note>
            Samtliga huvudskyddsombud vid invandrarverket har i en skrivelse
            till regeringen, daterad den 31 maj
          </note>
          <note>
            1990, påtalat en rad missförhållanden vid invandrarverket. Här
            är några exempel: Man har en verksamhet som ständigt kräver övertid
            för att över huvud taget hållas flytande. Stora övertidsuttag
            förekommer där man klart passerar den uppsatta gränsen på 48 timmar
            per månad. Det föreligger en klar underbemanning av personal inom
            delar av verksamheten. Verksamhet startar utan tillräckliga pesonalresurser.
          </note>
          <note>
            I huvudskyddsombudens skrivelse slutar man med att fråga: Kan
            det vara rimligt att arbeta under dessa förhållanden? Kan det
            vara rimligt att den verksamhet som regeringen satt oss att sköta
            inte får de resurser som krävs?
          </note>
          <note>
            Enligt en tidningsartikel i Dagens Nyheter den 23
          </note>
          <note>
            augusti 1990 kommer invandrarverket att bygga sju nya förläggningar
            i södra Sverige. Den främsta orsaken är, enligt Dagens Nyheter,
            att invandrarverket inte hinner utreda alla asylärenden. Att bygga
            nya förläggningar kostar betydligt mer än de extra tjänster som
            skulle behövas på invandrarverkets tillståndsavdelning, säger
            verkets chef för södra regionen, Anders
          </note>
          <note>
            Westerberg, enligt denna artikel.
          </note>
          <note>
            Invandrarverket skriver i sin anslagsframställan för
          </note>
          <note>
            1991/92 att den 1 juli 1990 tillhörde bara 37 % av de anställda
            i invandrarverket den fasta organisationen. Man talar också om
            verkets möjlighet att rekrytera och behålla kompetent personal.
            De påverkas högst väsentligt av att invandrarverket endast kan
            erbjuda korta och ovissa anställningstider. Man säger vidare att
            inom de delar av organisationen där personalomsättningen snabbt
            blir stor uppnås inte den stabilitet som krävs för en långsiktigt
            god arbetsmiljö samt att personalomsättning och rekrytering är
            kostnadskrävande. Enbart kostnaderna för annonsering och anställningsförfarande
            kan genomsnittligt vara
          </note>
          <note>
            25 000--30 000 kr. Under vakanstider tillkommer extra kostnader
            för övertid, timanställda eller köp av tjänster.
          </note>
          <note>
            Herr talman! Jag skulle vilja fråga om invandrarministern kan
            garantera att regeringen fortlöpande följer balansutvecklingen
            angående asylsökande och ser till att tillgängliga resurser tas
            fram så att vi slipper det katastrofläge som invandrarverket och
            samtliga huvudskyddsombud på invandrarverket påtalat.
          </note>
          <note type="speaker">
            Anf. 23 RAGNHILD POHANKA (mp):
          </note>
          <note>
            Herr talman! Det här är en angelägen interpellation, som jag
            ser det. Den har varit aktuell under flera år. Varje gång någon
            har frågat om de långa handläggningstiderna, eller tagit upp frågan
            i motioner, har vi fått till svar: Det är på gång. Det händer
            snart någonting. Men det har visat sig att resurserna fortfarande
            inte räckt till för att minska handläggningstiderna utan de har
            t. o. m. ökat. Jag skall inte upprepa de siffror som
          </note>
          <note>
            Jan-Olof Ragnarsson nämnde.
          </note>
          <note>
            Det är naturligtvis stora svårigheter med hela invandrarmottagandet
            eftersom det måste vara så flexibelt. Det är beroende av hur många
            asylflyktingar som söker sig till Sverige. Det måste vi ha stor
            förståelse för, men därför måste också en flexibel mottagning
            byggas upp.
          </note>
          <note>
            Tidigare var kommunerna proppen, kan man säga, eftersom de asylsökande
            fick bo kvar på förläggningarna sedan de fått asyl. Vi hade så
            många som 8 000 under det år som gått. Den gruppen är numera avarbetad,
            och det är inte så många som är kvar. Det visar sig t. o. m. att
            en del kommuner inte får de flyktingar som de har träffat avtal
            med invandrarverket om. Man har alltså en uppbyggd organisation
            med bostäder, tolkar, lärare osv. som inte kan utnyttjas. Nu är
            det invandrarverket som inte klarar av de stora flyktingströmmar
            som kommer. Det ligger väl kvar sedan förra året med det ökade
            asylsökandet speciellt från Bulgarien. Man kan alltså inte få
            ut flyktingarna i kommunerna i den takt som man har kommit överens
            om.
          </note>
          <note>
            Vi har motionerat om flera fasta förläggningar av den orsak som
            Jan-Olof Ragnarsson tog upp, nämligen att få en bättre arbetsmiljö
            för dem som arbetar inom förläggningarna och för att få en bättre
            situation även för flyktingarna. Det är ju ofta mycket besvärliga
            situationer som uppstår, och det behövs kunskap om just den situation
            som flyktingarna har och om deras hemländer. Privata flyktingförläggningar
            har visat sig bli oerhört dyra.
          </note>
          <note>
            Det kan få oss att hämta andan så att vi inte tillåter att daghem
            och sjukvård privatiseras av vinstintressen. På de privata flyktingförläggningarna
            kan en sängplats kosta upp till 390 kr. Jag kan inte tänka mig
            att det inte skulle kunna bli billigare om kommunera eller länen
            hade hand om flyktingförläggningarna. Det skulle räcka att jag
            hade två flyktingar boende hemma hos mig för att jag skulle ha
            en lön motsvarande den jag har i dag -- bara för att upplåta två
            bäddar. Det visar ju hur dyrt det är.
          </note>
          <note>
            Arbete under den tid man väntar på asyl är också ett sätt att
            få ned kostnaderna och ge flyktingarna självtillit. Vi talar om
            att när svenskar får vänta längre än tre månader efter en arbetsskada
            eller en långtidssjukskrivning minskar motivationen och möjligheten
            att få in dem i arbete igen. Detta måste naturligtvis även gälla
            flyktingar, och kanske ännu mer dem, eftersom de har långa tider
            av svårigheter bakom sig.
          </note>
          <note>
            Vi klagar över att flyktingarna är beroende av socialbidrag.
            Då måste man tänka sig att ge dem en sysselsättning, inte fritidssysselsättning
            utan ett arbete, under väntetiden. Hur det organiseras, som beredskapsarbete
            eller på annat sätt är egentligen ganska egalt. Om man inte kan
            ta in dem på den reguljära arbetsemarknaden, får man göra någon
            annan konstruktion.
          </note>
          <note>
            Det finns inga tecken på att väntetiderna minskar.
          </note>
          <note>
            Under de år jag har följt svensk flyktingpolitik --
          </note>
          <note>
            och det är inte enbart under mina två riksdagsår --
          </note>
          <note>
            har detta problem funnits och varit större eller mindre. Låt
            oss försöka komma till rätta med problemet på ett vettigt sätt.
          </note>
          <note>
            Det talas mycket om de höga adminstrationskostnaderna. Man skall
            inte alltid klaga på administrationen. Om vi satsar några miljoner
            på att öka antalet handläggare, spar vi miljarder på att väntetiderna
            förkortas.
          </note>
          <note>
            Jag har vid ett tidigare tillfälle liknat flyktingförläggningarna
            vid en form av slavskepp.
          </note>
          <note>
            Asylsökande får vänta ända upp till ett år. 55
          </note>
          <note>
            procent av dem sänds sedan tillbaka. Under tiden har människor
            tjänat grova pengar på den hanteringen. Jag kan inte finna att
            någonting är viktigare än att få ned dessa väntetider. Det skall
            inte ske på bekostnad av rättssäkerheten. Jag vet att det beror
            på rättssäkerhetskraven att väntetiderna i en del fall blir långa,
            och då har jag ingenting att invända. Men vi bör satsa större
            personella resurser på detta arbete.
          </note>
          <note type="speaker">
            Anf. 24 Statsrådet MAJ-LIS LÖÖW (s):
          </note>
          <note>
            Herr talman! Jag har många gånger understrukit att de som arbetar
            på invandrarverket -- både de som handlägger asylärenden och de
            som arbetar med att skaffa fram förläggningsplatser -- har haft
            en utomordentligt pressad arbetssituation. Läget har varit mycket
            ansträngt. Det är lätt att säga, som
          </note>
          <note>
            Ragnhild Pohanka gör, att eftersom vi inte vet hur många som
            kommer, måste vi vara flexibla. Men inget flexibelt system i världen
            klarar den fördubbling av inströmningen på kort tid som vi fick
            förra hösten. Invandrarverkets folk gick på knäna, framför allt
            de som skulle skaffa fram förläggningsplatser till 1 500 människor
            i veckan.
          </note>
          <note>
            Inför omorganisationen den 1 juli förra året förstärkte och upprustade
            vi kraftigt invandrarverkets organisation, även personellt.
          </note>
          <note>
            Det finns anledning att påpeka att detta skedde i en tid då praktiskt
            taget alla andra statliga verk fick suga på ramarna.
          </note>
          <note>
            Så fick vi fördubblingen av inströmningen. Det blev då mycket
            arbetsamt i första hand för dem som hade att klara förläggningen.
            Därefter kom den stora påfrestningen på polisens utredningsarbete.
          </note>
          <note>
            Polisen fick en förstärkning och organiserade sitt arbete så,
            att man klarade av sina balanser.
          </note>
          <note>
            I maj inkom invandrarverket till regeringen med en framställning
            om förstärkning. Enligt den arbetsfördelning vi har mellan verk
            och departement ankommer det på verken att hos regeringen hemställa
            om förstärkningar. I svaret framhåller jag att invandrarverkets
            chef redan före sommaren fick ett underhandsbesked om att verket
            i viss utsträckning kunde utöka den extra styrka som vi hade medgivit
            för budgetåret 1989/90. Vi lämnade också besked om att verket
            kunde påbörja en nyrekrytering. Regeringen framhöll emellertid
            att verkets framställning var av den storleken att riksdagen måste
            ta ställning till den. Det är vad vi nu tänker låta riksdagen
            göra.
          </note>
          <note>
            Under förutsättning att vi för framtiden kan sätta upp ett mål
            för verksamheten kan vi också låta invandrarverket friare bestämma
            om resurserna skall användas i första hand till utredningar av
            asylärenden eller till förläggningsverksamheten.
          </note>
          <note>
            Detta kommer jag att ta upp i budgetpropositionen. Som invandrarverket
            framhållit minskar kostnaderna för förläggningsverksamheten om
            man kan minska handläggningstiderna.
          </note>
          <note>
            Jag vet inte på vad Ragnhild Pohanka bygger sitt påstående att
            handläggningstiderna inte minskar.
          </note>
          <note>
            Visst har vi fortfarande ett antal ärenden där det hade varit
            önskvärt med en betydligt kortare handläggningstid.
          </note>
          <note>
            Jag ser emellertid av de överklagningsärenden som kommer till
            regeringen att handläggningstiderna har minskat sedan början av
            förra året. Vi börjar nu alltså pressa ned väntetiderna. Det finns
            fortfarande mycket kvar att göra i det avseendet.
          </note>
          <note>
            Jag är mycket optimistisk, och -- jag lägger in den brasklappen
            -- om vi inte återigen får en dramatisk ökning av inströmningen
            av asylsökande, kommer vi en bit in på nästa år att kunna konstatera
            att väntetiderna har blivit något så när acceptabla.
          </note>
          <note type="speaker">
            Anf. 25 JAN-OLOF RAGNARSSON (v):
          </note>
          <note>
            Herr talman! Invandrarministern frågade på vad
          </note>
          <note>
            Ragnhild Pohanka stöder sitt påstående att väntetiderna inte
            minskar. Även jag tog upp frågan om handläggningstiderna. Jag
            har hämtat mina uppgifter ur invandrarverkets anslagsframställning
            för budgetåret 1991/92. Invandrarverket beräknar där att handläggningstiderna
            kommer att öka från
          </note>
          <note>
            9 till 16,5 månader. Jag skriver också i interpellationen att
            jag hämtat mina uppgifter ur verkets anslagsframställning.
          </note>
          <note>
            I en debattartikel i Dagens Nyheter den 19 oktober i år skriver
            Kommunförbundets handläggare av flyktingfrågor Tommy Holm:
          </note>
          <note>
            ''Den paradoxala situationen -- i ljuset av de senaste årens
            debatt -- har nu uppstått att kommunerna i år inte kan få hela
            det antal flyktingar man avtalat om!
          </note>
          <note>
            Det fåtal med klara tillstånd på förläggningarna kommer enligt
            SIV förmodligen att bli ännu färre de närmaste veckorna, eftersom
            SIV nu inte har resurser att besluta i tillståndsärendena i samma
            takt som kommunerna tar emot flyktingar.
          </note>
          <note>
            I ett brev till kommunerna har chefen för SIV:s västra region
            nyligen informerat att SIV 'inte kommer att kunna utnyttja alla
            avtalade platser under 1990'. Enligt SIV:s centrala administration
            i
          </note>
          <note>
            Norrköping är förhållandet likartat i landets övriga tre regioner.
          </note>
          <note>
            Av de 22 808 avtalade kommunplatserna (som är en effekt av SIV:s
            bedömning tidigare i år) räknar
          </note>
          <note>
            SIV nu med att minst 6 800 platser inte kommer att kunna utnyttjas
            i år.''
          </note>
          <note>
            Detta beror på att man alltså inte klarar handläggningen av tillståndsärendena.
            Det är också därför jag framställt denna interpellation, som jag
            skrev i september.
          </note>
          <note>
            Som jag sade i början av denna debatt är det glädjande att invandrarverket
            kommer att få ytterligare resurser. Men visst är det ett problem
            när både invandrarverket, huvudskyddsombuden och nu Kommunförbundets
            ansvarige för invandrar- och flyktingfrågor tar upp saken på detta
            sätt. Jag tror att vi drar åt samma håll, men jag har alltså ställt
            denna interpellation därför att jag anser att vi här har ett stort
            problem, något som denna debattartikel av Kommunförbundets ansvarige
          </note>
          <note>
            Tommy Holm understryker.
          </note>
          <note type="speaker">
            Anf. 26 RAGNHILD POHANKA (mp):
          </note>
          <note>
            Herr talman! Jag underströk just att det behövs flera fasta förläggningar
            -- något som vi faktiskt har motionerat om -- och sade inte på
            något sätt överlägset att flexibilitet skulle vara en enkel sak.
          </note>
          <note>
            Situationen är bara sådan att flexibiliteten måste finnas. Man
            måste sätta sig ner och diskutera hur man skall reda ut detta,
            för det är ingenting som man kan planera. Man kan planera ungefär
            hur många barn som skall börja skolan de närmaste sex åren --
            och det tillkommer kanske flyktingbarn där också. Men det här
            är som sagt omöjligt att helt och hållet planera.
          </note>
          <note>
            De beslut som har fattats efter utlänningslagens införande, t.ex.
            14 december-beslutet förra året, har ju gjort att inte så många
            kommer in. Att visum krävs från många länder där det förut var
            visumfritt gör också att det troligen inte blir så många som kommer
            till våra gränser som tidigare. Man har alltså här satt upp en
            hel del spärrar. Vad jag har för åsikt om det är en sak, men det
            borde göra att behovet av flexibilitet minskar. Det är alltså
            lättare att beräkna hur många som kommer in.
          </note>
          <note>
            De här visumansökningarna gör ju dessutom att människor som behöver
            skydd inte har möjlighet att söka detta skydd. Det är en annan
            historia.
          </note>
          <note type="speaker">
            Anf. 27 Statsrådet MAJ-LIS LÖÖW (s):
          </note>
          <note>
            Fru talman! Med all respekt för Ragnhild
          </note>
          <note>
            Pohankas goda vilja måste jag säga att man inte först kan tala
            om ökad flexibilitet och sedan säga att vi skall ha fler fasta
            förläggningar. Fasta förläggningar ger ju knappast någon form
            av flexibilitet.
          </note>
          <note>
            Låt mig också anknyta till det i den här andra debatten som Jan-Olof
            Ragnarsson tar upp kring utplaceringen i kommunerna. Det är kanske
            delvis samma fråga. Nu har vi ändå här fått ett antal platser,
            och då är man upprörd över att detta system inte är så flexibelt
            att de platserna genast fylls. Jag behöver bara gå tillbaka till
            förra hösten för att erinra mig rakt motsatt situation. Vi bönade
            och bad kommunerna att de skulle åta sig litet mer därför att
            det behövdes fler platser, men de kunde inte öka sina ansträngningar
            det året.
          </note>
          <note>
            I den bästa av världar skulle det naturligtvis gå jämnt upp när
            det gäller de här platserna vartenda år. Men vi lever inte i den
            bästa av världar, och framför allt är det inte den bästa av världar
            som producerar flyktingströmmen eller asylsökandeströmmen till
            Sverige.
          </note>
          <note>
            Jag tycker dessutom, om jag får göra den värderingen, att det
            är litet märkligt att
          </note>
          <note>
            Kommunförbundet säger detta, för vad vi hörde förra hösten var:
            ''Ni bara säger att vi skall anstränga oss och anstränga oss ytterligare.
            Får vi aldrig något andrum.?'' Nu finns uppenbarligen det andrummet
            ett tag. Tommy Holm -- om jag minns namnet rätt -- säger ju själv
            i sin debattartikel att det visserligen är skönt att få andrum,
            men se bara -- nu är det 6 000 platser som vi inte kan fylla.
          </note>
          <note>
            Att det blir 6 000 platser över kan ju också delvis bero på att
            inte heller kommunerna uppenbarligen har haft någonting emot att
            den större delen av mottagandet skulle förläggas till slutet av
            det här året. Under våren erbjöd kommunerna bara 1 000
          </note>
          <note>
            platser per månad.
          </note>
          <note>
            Hela den här problematiken hänger ju samman med den puckel av
            människor som så att säga går genom utredningssystemet från den
            stora inströmningen i höstas. Jag har goda förhoppningar om att
            vi ändå skall klara av detta med de gemensamma ansträngningar
            som polisen, invandrarverket och regeringskansliet gör. Och när
            vi så småningom också kommer till nästa fas, nämligen utplaceringen
            i kommunerna, kan kanske kommunerna vara så tillmötesgående att
            de säger:
          </note>
          <note>
            Okej, vi kan spara de här platserna åt invandrarverket en bit
            in på nästa år. Jag tror säkert att det inte finns större motsättningar
            än att vi skall kunna lösa dem i samförstånd.
          </note>
          <note type="speaker">
            Anf. 28 RAGNHILD POHANKA (mp):
          </note>
          <note>
            Fru talman! Jag har en något annan åsikt än Jan-
          </note>
          <note>
            Olof Ragnarsson när det gäller kommunplatserna.
          </note>
          <note>
            Jag ser det som positivt att kommunerna har en framförhållning
            och kan ta emot vid behov. Det har jag alltså inte upplevt som
            något stort problem.
          </note>
          <note>
            Jag ser ingen motsättning mellan flexibilitet och fasta förläggningar.
            Man måste ju ha en grund av fasta förläggningar, och den grunden
            har uppenbarligen varit för liten. Därutöver måste man också ha
            flexibla lösningar. Det var ungefär så jag menade; kanske uttrycktes
            det otydligt. Det finns alltså ingen motsättning mellan flexibilitet
            och att ha en fast grund att stå på. Man kan med fasta förläggningar
            ta emot den lägsta tänkbara flyktingström som kan komma, och när
            det gäller dem som kommer utöver det förväntade antalet får man
            arbeta flexibelt.
          </note>
          <note>
            Både för flyktingarna och för dem som arbetar där är det ju en
            helt annan stabilitet när det finns ett fast arbete på en flyktingförläggning.
            Man får kanske också människor som är mer lämpade för uppgiften
            och som utbildar sig vidare och anstränger sig mer, när de vet
            att detta är ett arbete som de kan fortsätta med.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1990/91:17 och fråga
          </note>
          <note>
            1990/91:9 om invandring och visum
          </note>
          <note type="speaker">
            Anf. 29 Statsrådet MAJ-LIS LÖÖW (s):
          </note>
          <note>
            Fru talman! Gullan Lindblad har frågat mig om regeringen är beredd
            att ompröva, som Gullan
          </note>
          <note>
            Lindblad formulerar frågan, Sveriges generellt mycket negativa
            inställning till invandring, samt om regeringen är beredd att
            företa åtgärder för att se över reglerna för beviljande av visum.
          </note>
          <note>
            Jan-Erik Wikström har frågat mig vilka åtgärder som regeringen
            avser att vidta för att underlätta besök i Sverige av utländska
            medborgare som inbjudits hit av enskilda personer eller av svenska
            organisationer och kyrkor.
          </note>
          <note>
            Jag besvarar interpellationen och frågan i ett sammanhang.
          </note>
          <note>
            I sin interpellation hänvisar Gullan Lindblad till en tysk familj
            som fått förvärvstillstånd till en fastighet. Invandrarverket,
            som -- enligt interpellationen -- bedömt att familjeinkomsten
            är för låg, har inte beviljat familjen permanent uppehållstillstånd.
            Gullan Lindblad finner det egendomligt att en myndighet ger förvärvstillstånd
            medan en annan myndighet säger nej till begäran att bosätta sig
            permanent i landet.
          </note>
          <note>
            Jag är inte insatt i det enskilda fall som Gullan
          </note>
          <note>
            Lindblad hänvisar till, men de regler som gäller är följande.
          </note>
          <note>
            För utländska medborgare krävs tillstånd till förvärv av fast
            egendom i Sverige enligt lagen om utländska förvärv av fast egendom
            m.m.
          </note>
          <note>
            Länsstyrelsen är prövningsmyndighet. Om en ansökning avser en
            fastighet taxerad som jordbruksfastighet, skall länsstyrelsen
            vid prövning klarlägga att förvärvet står i överensstämmelse med
            reglerna i jordförvärvslagen. Det sker genom att länsstyrelsen
            hör lantbruksnämnden.
          </note>
          <note>
            Bakgrunden till att det krävs tillstånd för förvärv av jordbruksfastigheter
            är att det allmänna vill ha ett inflytande över vilka som förvärvar
            sådana fastigheter i syfte att främja ett ändamålsenligt och aktivt
            brukande av jordbruks- och skogsmarken.
          </note>
          <note>
            Sedan ungefär tre år tillbaka har reglerna ändrats så att det
            allmänna inte längre ställer sig avvisande till att mindre jordbruk
            förvärvas i syfte att driva jordbruk i begränsad skala på deltid
            eller vid sidan av annan sysselsättning. Detta innebär att det
            är lättare i dag att förvärva fast egendom som är taxerad som
            jordbruksfastighet. Och det krävs inte heller att fastigheten
            skall kunna försörja sin brukare.
          </note>
          <note>
            Ett stort antal tillstånd till förvärv av fast egendom meddelas
            varje år utländska medborgare. En betydande andel avser utländska
            medborgare bosatta utomlands vilka skaffar fast egenom för fritidsbruk
            i Sverige. Sådana tillstånd innebär ingen rätt att bosätta sig
            i Sverige.
          </note>
          <note>
            För en utlänning som förvärvar ett deltidsjordbruk gäller samma
            regler i fråga om rätt till uppehållstillstånd som tillämpas för
            den utländske medborgare som vill bli egen företagare i Sverige.
          </note>
          <note>
            Frågan om uppehållstillstånd prövas av invandrarverket, och i
            slutet av år 1989 fastställdes för verket interna riktlinjer för
            beviljande av uppehållstillstånd för utländska medborgare som
            vill bli egna företagare i Sverige.
          </note>
          <note>
            Utöver att sökanden måste styrka tillgången till det kapital
            som erfordras för köpet av ett företag, måste han också kunna
            styrka sin försörjning genom egna medel under minst ett år framåt.
          </note>
          <note>
            Om försörjningen kan anses tryggad för ett år och företagsplanerna
            förefaller realistiska ges upphållstillstånd första gången för
            en tid av sex månader. Om verksamheten kräver näringstillstånd
            skall sökanden underrättas om kravet och i så fall uppmanas att
            söka sådant tillstånd hos länsstyrelsen i det län där verksamheten
            huvudsakligen skall bedrivas.
          </note>
          <note>
            Vid en förlängningsansökan kontrolleras dels att sökanden kunnat
            försörja sig, dels om sökanden fått eller sökt näringstillstånd
            om sådant krävs.
          </note>
          <note>
            Både Gullan Lindblad och Jan-Erik Wikström har ställt frågor
            om praxis för besöksviseringar och vill att vi i Sverige skall
            underlätta för utländska medborgare att få besöka Sverige.
          </note>
          <note>
            Frågan om visering prövas av invandrarverket.
          </note>
          <note>
            Verket har också bemyndigat ett antal utlandsmyndigheter att
            bevilja visering.
          </note>
          <note>
            För att visering skall beviljas krävs i praxis att utlänningen
            har medel till sin försörjning och att han inte kan antas komma
            att begå brott eller bryta mot utlänningslagens bestämmelser.
            Visering medges inte om en utlänning, redan när visumansökan görs,
            kan antas ha för avsikt att bosätta sig här.
          </note>
          <note>
            Det förekommer tyvärr situationer där turist- och besöksviseringar
            missbrukas, t.ex. då man under en kortare vistelsetid här ägnar
            sig åt olaga sprit- och varuförsäljning, ett problem som blivit
            mycket uppmärksammat bl.a. i södra Sverige.
          </note>
          <note>
            Dessa problem får naturligtvis inte medföra att bona fide besökande
            vägras inresa i Sverige.
          </note>
          <note>
            Viseringsärendena hos utlandsmyndigheterna har ökat kraftigt
            i antal under de senaste åren. De var år 1987 drygt 145 000 och
            1988 omkring 180 000.
          </note>
          <note>
            Under år 1989 uppgick de till närmare 236 000.
          </note>
          <note>
            Utlandsmyndigheterna meddelade under år 1989
          </note>
          <note>
            cirka 200 000 positiva beslut. Endast omkring
          </note>
          <note>
            35 000 viseringsärenden ansågs kunna leda till avslag och överlämnades
            till invandrarverkets prövning. Verket biföll drygt hälften. Det
            är mot denna bakgrund svårt att hävda att Sverige är restriktivt.
          </note>
          <note>
            Jag är medveten om de problem som är förknippade med viseringsfrågor,
            inte minst de bekymmer som ibland förorsakas enskilda bl.a. på
            grund av långa handläggningstider.
          </note>
          <note>
            Det bör dock observeras att visum i normalfallet beviljas direkt
            av utlandsmyndigheten inom ett par dagar efter det att ansökan
            gjorts, ofta samma dag.
          </note>
          <note>
            Men i ett alltför stort antal fall har tiderna varit för långa.
            Förändringar är därför påkallade.
          </note>
          <note>
            Inom arbetsmarknadsdepartementet pågår ett arbete för att ytterligare
            förenkla systemet för hur man ger viseringar.
          </note>
          <note type="speaker">
            Anf. 30 GULLAN LINDBLAD (m):
          </note>
          <note>
            Fru talman! Som politiker försöker jag ibland att vara gäst hos
            verkligheten. Att verkligen vara ute på ort och ställe och träffa
            människor ger oss som sysslar med de flykting- och invandrarpolitiska
            frågorna en god insikt i hur vår utlänningslagstiftning fungerar
            eller inte fungerar.
          </note>
          <note>
            Det är delvis med dessa erfarenheter som grund som jag i dag
            har ställt mina två interpellationer.
          </note>
          <note>
            När det gäller s.k. arbetskraftsinvandring anser jag att vår
            politik i dag är ganska restriktiv, för att inte säga negativ.
            Det hör till undantagen att utlänningar får uppehålls- och arbetstillstånd
            i vårt land. Det gäller några prominenta forskare, några framstående
            tekniker och kanske enstaka kulturpersonligheter.
          </note>
          <note>
            Genom mitt deltagande i flyktingpolitiska rådet är jag medveten
            om att regeringen i viss mån är beredd till ett omtänkande i den
            här frågan. Detta framgår av departementets skiss om en sammanhållen
            flykting- och immigrationspolitik, som jag här håller i min hand.
            Rapporten andas enligt min mening nya tankegångar och en ökad
            öppenhet, vilket jag tycker är bra.
          </note>
          <note>
            Moderaterna anser att Sverige bör ompröva sin stora restriktivitet
            när det gäller just arbetskraftsinvandringen. Så sent som häromdagen
            sade vi i en reservation att Sverige bör visa en större öppenhet
            än i dag i fråga om att bevilja arbetstillstånd för utländsk arbetskraft.
            Vi säger att denna mer generösa inställning bör tillämpas i sådana
            sammanhang då den har betydelse för att avhjälpa dagens brist
            på arbetskraft, särskilt utbildad sådan, men den bör också kunna
            tillämpas när brist på arbetskraft inte uttryckligen kan påvisas.
          </note>
          <note>
            Jag vet att regeringen också har gjort ansträngningar för att
            förbättra möjligheterna när det gäller säsongsarbete, feriearbete
            och liknande.
          </note>
          <note>
            Detta är steg i rätt riktning.
          </note>
          <note>
            När man är ute och diskuterar dessa frågor har folk faktiskt
            svårt att förstå att vi åtminstone till synes har en mycket generös
            flyktingpolitik när arbetskraftsinvandringspolitiken i varje fall
            uppfattas som mycket rigorös och negativ.
          </note>
          <note>
            Vad jag är kritisk mot i fråga om det konkreta fall jag har tagit
            upp, är att invandrarverket i sitt senaste beslut inte har angett
            något som helst skäl till varför ansökan har avslagits. Det skäl
            som angavs var daterat 1989, och på den nya ansökan är det bara
            förkryssat att uppehållstillstånd icke har beviljats.
          </note>
          <note>
            Jag begär naturligtvis inte att arbetsmarknadsministern här skall
            gå in i ett enskilt fall. Men för mig som boende i ett glesbygdslän
            är det mycket svårförståeligt att en ung familj med en god ekonomi
            som vill bosätta sig i en typisk glesbygd, där de skulle ge liv
            åt en bygd som består av personer på mellan 50 och 80 år, nu tvingas
            resa fram och tillbaka mellan Sverige och Tyskland som en jojo.
          </note>
          <note>
            Det här är som jag ser det en ovänlig politik. Det är ett byråkratiskt
            och stelbent system, och jag undrar naturligtvis vilken expertis
            invandrarverket har på detta område, eftersom man så kategoriskt
            bedömer att en familj inte har möjlighet att försörja sig. Jag
            skulle gärna vilja veta det. Jag tänker i detta ärende fortsätta
            att ta kontakter med invandrarverket, eftersom jag har den inställningen
            att familjen absolut borde få stanna.
          </note>
          <note>
            Vad jag vill med min interpellation är att göra invandrarministern
            uppmärksam på att ärenden inte får behandlas alltför schablonmässigt,
            utan att man måste ta hänsyn till speciella omständigheter i det
            enskilda fallet.
          </note>
          <note>
            Vi är i fråga om besöksviseringar två interpellanter, och det
            visar väl att folk uppfattar det så att inställningen är restriktiv
            när det gäller besöksviseringar.
          </note>
          <note>
            Jag har naturligtvis förståelse för alla de problem som har radats
            upp och som föreligger i fråga om dessa ärenden. Men i det fall
            jag har tagit upp handlar det om en ren besöksvisering. Det rör
            sig om en familj i Sverige som har fått goda vänner i
          </note>
          <note>
            Rumänien och som nu får blankt nej på sin ansökan. I detta fall
            rör det sig verkligen inte om vare sig missbruk, terrorism eller
            liknande. Jag tycker att det finns alltför mycket misstro i behandlingen
            av de här ärendena. Vi måste också kunna lita på människor.
          </note>
          <note>
            Nu har jag i alla fall fått ett svar som visar att det pågår
            en viss översyn av själva förfarandet när det gäller visumansökningar.
            Kan vi också hoppas på att invandrarverket visar en vilja att
            underlätta besök av enskilda och organisationer t.ex. från
          </note>
          <note>
            Östeuropa? Det skulle ha stor betydelse, inte minst för människor
            därifrån, som ett led i vår strävan till ökade kontakter med människor
            som länge har levt isolerade i ofrihet.
          </note>
          <note type="speaker">
            Anf. 31 JAN-ERIK WIKSTRÖM (fp):
          </note>
          <note>
            Fru talman! Jag tackar invandrarministern för svaret på min fråga.
            Låt mig nämna tre konkreta fall.
          </note>
          <note>
            En svensk medborgare är sedan många år gift med en indiska. Hennes
            syster är sedan många år gift med en amerikansk medborgare. Till
            ett bröllop i den svenska familjen inbjuds det amerikanska paret.
            Kvinnan får nej med hänvisning till risken för avhopp.
          </note>
          <note>
            Det andra fallet handlar om en gammal kinesisk kvinna som är
            kristen som ett resultat av Svenska missionsförbundets mission
            i Kina före 1949.
          </note>
          <note>
            Kvinnan inbjuds till Missionsförbundets generalkonferens i Stockholm.
            Hon får nej med hänvisning till risken för avhopp. Efter kontakter
            på högre ort får kvinnan så småningom tillstånd att resa in och
            kommer i lagom tid för att vara med om avslutningen av generalkonferensen.
          </note>
          <note>
            Det tredje fallet rör en tjeckisk reformert präst som inbjuds
            att tala vid Missionsförbundets generalkonferens och får avslag
            på sin ansökan.
          </note>
          <note>
            Efter diverse påtryckningar ändras beslutet, och han kommer kraftigt
            försenad till generalkonferensen.
          </note>
          <note>
            Statsrådet säger i sitt svar att praxis inte är särskilt restriktiv
            och att knappa 10 % av besöksvisumsansökningarna avslås. Men problemet
            är att avslagen alltför ofta är fullständigt obegripliga. Om jag
            tar de skäl som statsrådet anför kan jag inte se att någon av
            utlänningarna i dessa fall skulle sakna medel för sin försörjning,
            antas komma att begå brott, bryta mot utlänningslagens bestämmelser,
            ha för avsikt att bosätta sig i Sverige eller ägna sig åt olaga
            sprit- eller varuförsäljning.
          </note>
          <note>
            Alla människor som får reda på dessa fall frågar sig:
          </note>
          <note>
            Vad i all sin dar har hänt? Om man har de rätta kontakterna kan
            man tala med någon högre chef som rättar till det hela. Då uppstår
            frågan om det hos de enskilda handläggarna finns en känsla av
            att man skall vara allmänt restriktiv. I sådana fall som jag nämnt
            anser jag att handläggningen skall vara sådan att man lyfter en
            stämpel och slår stämpeln på ansökan och säger ja omedelbart.
          </note>
          <note>
            Regeringen kan kanske inte göra så mycket åt detta -- och på
            den punkten tycker jag att statsrådet ger ett ganska tillfredsställande
            svar -- annat än markera att det måste ske en snabb handläggning
            och en generös bedömning av dessa fall. När det bakom ansökan
            finns en inbjudan från en facklig organisation, en kyrka eller
            en ideell organisation i
          </note>
          <note>
            Sverige menar jag att det inte behövs många sekunder innan man
            sätter en ja-stämpel på detta beslut. Ett klart besked skulle
            underlätta för de enskilda handläggarna att använda sitt sunda
            förnuft och sitt goda omdöme.
          </note>
          <note type="speaker">
            Anf. 32 Statsrådet MAJ-LIS LÖÖW (s):
          </note>
          <note>
            Fru talman! Jag vill först till Gullan Lindblad säga att det
            mycket riktigt är omöjligt att diskutera ett enskilt ärende. Jag
            har inte ens haft någon anledning att ta reda på omständigheterna,
            eftersom de inte går att diskutera. Men jag utgår från att ansökan
            har prövats enligt de regler som finns. Vad jag kan göra är att
            beskriva de reglerna.
          </note>
          <note>
            Sannolikt finns svaret på Gullan Lindblads fråga i den beskrivning
            jag gjort av reglerna. Men det är en alldeles utmärkt idé av Gullan
            Lindblad att gå till invandrarverket med den här frågan. Denna
            fråga passar nog mycket bättre där än här i kammaren.
          </note>
          <note>
            Vi får ofta höra att dessa avslagsbeslut sker på så oklara grunder
            och att besluten inte är motiverade i detalj osv. Det är ganska
            självklart att man inte hinner med att motivera i detalj, då skulle
            det säkert bli ännu längre väntetider -- detta är ett svar också
            till Jan Erik Wikström. Men man försöker ändå ha den policyn att
            handläggarna på en förfrågan kan informera om varför det blivit
            avslag.
          </note>
          <note>
            Nu vet jag att det hittills, men jag hoppas att det är en förbättring
            på väg också där, har varit svårt att komma fram på invandrarverkets
            växel. Eftersom
          </note>
          <note>
            Gullan Lindblad reser så mycket i landet kan hon säkert själv
            åka till invandrarverket och ställa frågor om detta enskilda ärende.
          </note>
          <note>
            Jag håller med Jan-Erik Wikström när han säger att det kanske
            inte är så mycket en minister kan göra åt detta. Jag har självfallet
            ingen möjlighet att ha en uppfattning i dessa enskilda ärenden.
            Jag vill bara understryka påståendet att vi i Sverige är så fruktansvärt
            restriktiva är fel. När man läser enstaka artiklar i tidningarna
            låter det där som om vi inte släppte in en enda människa. Det
            är en myt.
          </note>
          <note>
            Om man ser till kvantiteten har antalet ärenden ökat kraftigt,
            och de allra flesta ärenden avgörs ganska fort av utlandsmyndigheten.
            Sedan blir det kvar ett antal ärenden där man är tveksam.
          </note>
          <note>
            Denna aviseringspraxis redovisas av regeringen för riksdagen
            varje år efter det att information inhämtas från invandrarverket.
            Riksdagen har inte haft någon erinran mot detta och inte heller
            mot att delegering av ärendenas handläggning skett till invandrarverket.
            Det har förekommit många diskussioner vid frågestunder, interpellationsdebatter
            och andra riksdagsdebatter om dessa frågor. Regeringen har konstaterat,
            och riksdagen har accepterat detta, och en av de saker som invandrarverket
            har att ta hänsyn till är avhoppsfrekvensen, och kanske framför
            allt från vissa länder, eftersom det är mer vanligt med avhopp
            vid besök från vissa länder.
          </note>
          <note>
            Men det finns ingenting som säger att vi inte skulle kunna bli
            bättre på det här området och ytterligare skulle kunna förenkla
            förfarandet. Vare sig vi blir det eller ej, anser jag att det
            är bra att invandrarverket har en styrelse som mer noga kan följa
            dessa frågor. Alla anser vi väl att det är kloka representanter
            för de olika partierna som sitter i invandrarverkets styrelse.
            Det är framför allt dessa som har att diskutera vilken praxis
            handläggarna har att följa när det gäller viseringar från olika
            länder. Det är en bra ordning att denna uppgift i första hand
            är invandrarverkets och dess styrelses ansvar.
          </note>
          <note type="speaker">
            Anf. 33 GULLAN LINDBLAD (m):
          </note>
          <note>
            Fru talman! Jag är medveten om att jag åtminstone delvis fått
            de besked som invandrarministern kan ge i det enskilda ärendet
            jag först tog upp. Det sägs att det prövats enligt de regler som
            gäller. Nu anser jag att beslut skall vara klart motiverade, och
            det finns ingen klar motivering i avslagsbeslutet utan bara ett
            kryss i rutan där det står att ansökan avslås.
          </note>
          <note>
            Det är viktigt att invandrarministern, som ändå är ansvarigt
            statsråd på detta område, vet om hur ärenden hanteras. Jag har
            en känsla av att man ibland kan gå alltför rutinmässigt tillväga,
            kanske litet schablonartat, och att man från början har inställningen
            att säga nej. Det vore bättre om man från början hade inställningen
            att säga ja, och samlar argument för detta. Då blir varje ärende
            mer individuellt och mänskligt behandlat. Det är min åsikt.
          </note>
          <note>
            Jag frågade vilken expertis invandrarverket har att avgöra människors
            försörjningsmöjlighet. Även om det inte finns något svar i dag
            anser jag att invandrarministern skall titta på denna fråga. Är
            det möjligen så att just den bedömningsmöjligheten behöver förstärkas
            hos invandrarverket? Vi diskuterade häromdagen huruvida det fanns
            tillräcklig medicinsk expertis.
          </note>
          <note>
            Jag frågar i dag: Finns det tillräcklig ekonomisk expertis för
            att göra dessa bedömningar?
          </note>
          <note>
            När det sedan gäller viseringarna vet invandrarministern mycket
            väl att jag inte är en människa som ser lättfärdigt på den här
            frågan. Jag anser att vi skall ställa krav och vara medvetna om
            att det förekommer fusk och annat. Men vår inställning måste ändå
            vara human och medmänsklig, och vi skall inte schablonartat säga
            nej.
          </note>
          <note>
            Jag anser att en del av de ärenden som tagits upp, inte minst
            de som Jan-Erik Wikström pekade på, tyder på att det finns en
            negativ inställning. Man säger nej. När t.ex. kyrkliga organisationer
            vill ta emot besök borde det självfallet vara lätt att sätta en
            ja-stämpel på pappret i de ärendena. Det vore en positiv anda.
          </note>
          <note>
            Jag ställde indirekt en fråga om den sammanhållna flykting- och
            invandrarpolitiken. Det tycks ha skett ett omtänkande åtminstone
            i departementet när det gäller synen på arbetskraftsinvandring.
            Delar invandrarministern uppfattningen att vi är för njugga? Det
            sägs att den nuvarande tillämpningen av de gällande reglerna om
            arbetskraftsinvandring av ca 200--300 personer per år uppenbarligen
            är alltför rigida för att tillfredsställa de behov som i varje
            fall i framtiden kan uppstå. Vi kan väl vara överens om att vi
            bör sträva efter att något fler skall ha möjlighet att komma på
            kvoten för arbetskraftsinvandring i en framtid.
          </note>
          <note type="speaker">
            Anf. 34 JAN-ERIK WIKSTRÖM (fp):
          </note>
          <note>
            Fru talman! Jag tycker att det är utomordentligt glädjande att
            det är allt fler som söker sig till
          </note>
          <note>
            Sverige för att besöka organisationer eller enskilda familjer.
            Det vore trist om utvecklingen skulle vara sådan att man måste
            åka utomlands och mötas på tredje ort om man vill träffa folk
            från andra länder.
          </note>
          <note>
            Jag tycker att avhoppsrisken överdrivs oerhört. Det är nog på
            den punkten som människor reagerar.
          </note>
          <note>
            När man nämner om omständigheterna i enskilda fall tar många
            sig för pannan och säger att det inte kan finnas någon rimlig
            grund för att avslå en sådan ansökan, annat än en allmänt restriktiv
            hållning.
          </note>
          <note>
            Därför är det bra om vi kan ge besked om att man inte skall ha
            en sådan allmänt restriktiv hållning.
          </note>
          <note>
            Invandrarministern hänvisar till invandrarverkets styrelse. Det
            är ju allom bekant att det där råder delade meningar just om restriktiviteten.
            Både folkpartiets och centerns representanter har i invandrarverkets
            styrelse vid upprepade tillfällen reserverat sig just på denna
            punkt.
          </note>
          <note type="speaker">
            Anf. 35 Statsrådet MAJ-LIS LÖÖW (s):
          </note>
          <note>
            Fru talman! Jag har inte en riktigt lika lättfärdig inställning
            till avhoppsrisken som Jan-Erik
          </note>
          <note>
            Wikström, vilket kanske beror på att jag ser många ärenden och
            sedan får ta emot en utomordentligt stark kritik i enskilda ärenden
            för att jag inte låter personer stanna.
          </note>
          <note>
            Också jag kan hålla med om att det naturligtvis är glädjande
            att människor kommer till Sverige och vill besöka oss. Det skall
            vi underlätta i största möjliga utsträckning.
          </note>
          <note>
            Till Gullan Lindblad om arbetskraftsinvandringen i största allmänhet:
            Tack vare en framgångsrik ekonomisk politik har det under de senaste
            åren varit full sysselsättning i landet och behovet av arbetskraft
            har varit stort. Det råder inga tvivel om att om inte asylsökandeströmmen
            och flyktinginvandringen hade varit så stor, hade vi kunna tillåta
            en större arbetskraftsinvandring. I
          </note>
          <note>
            första hand måste vi ju låta flyktingarna få arbete.
          </note>
          <note>
            Självfallet måste i det långa loppet arbetskraftsinvandringen
            diskuteras. Detta är mycket riktigt som Gullan Lindblad säger
            en av utgångspunkterna i förstudierna till den utredning som nu
            pågår. I ett mer globalt perspektiv vill jag bara påminna om de
            diskussioner som förs om
          </note>
          <note>
            Europapolitiken. Ett av de hinder mellan Europas länder som det
            är mest angeläget att riva är begränsningarna av möjligheten att
            arbeta och verka i andra länder. Vi har inte anledning att anta
            annat än att denna möjlighet kommer att öka i framtiden. Huruvida
            detta kommer att avspeglas på jordbruksområdet så att bönder förflytta
            sig över gränserna, vet jag däremot inte. Så insatt är jag inte
            i frågan, men det är ju ett sådant fall som
          </note>
          <note>
            Gullan Lindblad baserar sin fråga på.
          </note>
          <note type="speaker">
            Anf. 36 GULLAN LINDBLAD (m):
          </note>
          <note>
            Fru talman! Jag tycker att det senaste som invandrarministern
            tog upp om den något öppnare synen på arbetskraftsinvandringen
            lät bra.
          </note>
          <note>
            Huruvida det under några år relativt goda arbetsläget beror på
            en framgångsrik ekonomisk politik, skulle vi kunna ha en särskild
            debatt om efter de krispaket som nu presenteras i dagarna.
          </note>
          <note>
            Men det är en annan historia.
          </note>
          <note>
            Arbetskraftsinvandringen har varit synnerligen rigoröst reglerad,
            trots den relativt goda arbetsmarknaden. Människor som skulle
            ha kunnat komma hit som invandrande arbetskraft har i stället
            tvingats att ställa sig i de asylsökandes kö. Dessa människor
            har kanske haft större möjligheter att få komma hit som arbetskraft,
            om de hade mötts av en större förståelse. Jag tog upp ett konkret
            fall om en jordbrukarfamilj. För mig illustrerar detta synen på
            möjligheten att få uppehållstillstånd och att kunna invandra till
            Sverige. Jag ville belysa detta ur ett vidgat perspektiv, vilket
            också framgår av min fråga.
          </note>
          <note>
            Jag fick emellertid ingen kommentar till det här med den ekonomiska
            expertisen hos invandrarverket. Jag ber invandrarministern att
            i alla fall ta med sig detta på vägen liksom Jan-Erik
          </note>
          <note>
            Wikströms och min gemensamma vädjan när det gäller besöksviseringar
            att inte så mycket misstro människor som vill göra rena vänskapsbesök
            till enskilda eller organisationer och att vi visar en ökad öppenhet
            gentemot de människor som vill komma hit för kulturellt utbyte.
            De borde få känna att de verkligen har vänner här i Sverige.
          </note>
          <note type="speaker">
            Anf. 37 JAN-ERIK WIKSTRÖM (fp):
          </note>
          <note>
            Fru talman! Jag sade att jag tycker att man överdriver riskerna
            för avhopp.
          </note>
          <note>
            Invandrarministern karakteriserade då min inställning som lättfärdig.
            Det är viktigt att på den här punkten inte blanda samman lättfärdighet
            med rättfärdighet.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1990/91:16 om flyktingpolitiken
          </note>
          <note type="speaker">
            Anf. 38 Statsrådet MAJ-LIS LÖÖW (s):
          </note>
          <note>
            Fru talman! Gullan Lindblad har -- mot bakgrund av sina besök
            vid olika flyktingförläggningar nyligen -- frågat mig vilka åtgärder
            regeringen ämnar vidta för att förkorta väntetiderna för de asylsökande.
          </note>
          <note>
            Gullan Lindblad har vidare frågat mig om regeringen är beredd
            att föreslå temporära arbetstillstånd för asylsökande ''väntare''
            samt vilka åtgärder regeringen ämnar vidta för att förbättra situationen
            vad gäller undervisningen i svenska
          </note>
          <note>
            (SFI) för asylsökande.
          </note>
          <note>
            I vad gäller åtgärder för att förkorta väntetiderna för asylsökande
            vill jag hänvisa till vad jag nyss sagt i mitt svar på en interpellation
            av Jan-Olof
          </note>
          <note>
            Ragnarsson. Regeringen kommer inom kort att föreslå riksdagen
            en kraftig förstärkning av invandrarverkets resurser för handläggning
            av asylärenden. Syftet är att nedbringa handläggningstiderna och
            minska kostnaderna för att ta hand om asylsökande på förläggning.
            Vad som kommer att föreslås är att invandrarverket för förvaltningskostnader
            skall få disponera 62 milj.kr.
          </note>
          <note>
            från anslaget för förläggningskostnader under innevarande budgetår.
            Härigenom bör det -- om inte förutsättningarna för resursberäkningarna
            förändras kraftigt -- vara möjligt att under nästa budgetår nå
            målen när det gäller handläggningstiderna och att redan under
            detta budgetår närma sig dessa mål.
          </note>
          <note>
            I vad gäller polisens utredningstider har målet --
          </note>
          <note>
            normalt två veckor -- i stort sett uppnåtts som en följd av de
            åtgärder regeringen vidtagit tidigare under året.
          </note>
          <note>
            Handläggningstiderna hos regeringen har hittills i år legat nära
            målet. Kapaciteten för utlänningsärenden inom regeringskansliet
            håller nu på att successivt byggas upp i syfte att kunna möta
            den ökning av antalet ärenden som blir resultatet av avarbetningen
            vid polisen och invandrarverket.
          </note>
          <note>
            Frågan om tillfälliga arbetstillstånd för asylsökande aktualiseras
            med jämna mellanrum såväl här i kammaren som i massmedia.
          </note>
          <note>
            Den självklara lösningen på problemet är att förhindra att detta
            över huvud taget uppstår, genom att korta väntetiderna så mycket
            att behovet av samhällsåtgärder blir minimalt. Att förkorta handläggningstiderna
            är alltså den högst prioriterade uppgiften.
          </note>
          <note>
            Nu gällande lagstiftning tillåter inte utomnordiska medborgare
            utan uppehålls- och arbetstillstånd att förvärvsarbeta i Sverige.
            Det finns många skäl för detta.
          </note>
          <note>
            Ett system med arbetstillstånd för asylsökande skulle säkert
            leda till att många arbetssökande skulle ta sig hit under förevändning
            att söka asyl.
          </note>
          <note>
            Att ge asylsökande arbetstillstånd är alltså en åtgärd som skulle
            kunna leda till fler sökande i asylkön, längre väntetider i avvaktan
            på svar från myndigheterna, överbeläggning vid flyktingförläggningarna
            -- allt till förfång för konventionsflyktingar och andra med starka
            skyddsbehov.
          </note>
          <note>
            Asylrätten har tillkommit för att ge förföljda människor en fristad.
            Det vore i grunden fel att bidra till att den kommer att utnyttjas
            av arbetssökande.
          </note>
          <note>
            Att öka möjligheterna till sysselsättning för de asylsökande
            under förläggningsvistelsen är en helt annan -- och angelägen
            -- fråga. Det gäller att lokalt finna bra former för detta i samråd
            mellan i första hand förläggningen, kommunen och arbetsmarknadsparterna
            på orten. Flera kommuner och förläggningar har också visat exempel
            på arbetsuppgifter som kan utföras.
          </note>
          <note>
            Ett grundläggande skäl för den ordning vi nu har är att vi vill
            att de människor som redan är fast bosatta i Sverige -- svenskar
            såväl som invandrare -- först bör få ett arbete.
          </note>
          <note>
            Arbetslösheten i Sverige är visserligen låg, internationellt
            sett. Samtidigt kommer signaler om att det mycket goda arbetsmarknadsläge
            som vi haft under de senaste åren nu kommer att försämras. Den
            senaste arbetskraftsundersökningen från statistiska centralbyrån
            (SCB) visar att drygt 80 000 personer var arbetslösa i september
            i år. Av dessa är knappt
          </note>
          <note>
            9 000 utländska medborgare. Därutöver finns ungefär 2 000 personer,
            merparten i arbetsför ålder, med arbetstillstånd vid flyktingförläggningarna,
            som ännu inte hunnit in i statistiken.
          </note>
          <note>
            Med detta för ögonen är det enligt min mening både logiskt och
            rimligt att vi satsar våra resurser på att så snabbt som möjligt
            ge besked till dem som sökt asyl och på dem som bor i Sverige
            och är arbetslösa eller riskerar att slås ut från arbetslivet,
            i stället för på människor som kanske inte kommer att få stanna
            i Sverige.
          </note>
          <note>
            Den tredje frågan gäller vilka åtgärder regeringen är villig
            att vidta för att förbättra situationen i fråga om SFI-undervisningen
            vid förläggningarna.
          </note>
          <note>
            Gullan Lindblad nämner särskilt att hon träffat asylsökande som
            inte fått någon svenskundervisning förrän efter cirka åtta månaders
            vistelse i Sverige. Låt mig först säga att svenskundervisning
            ges på samtliga flyktingförläggningar. Invandrarverket upphandlar
            sådan undervisning lokalt från lämplig studieanordnare, i huvudsak
            studieförbund.
          </note>
          <note>
            Resurser för detta har beräknats med 20
          </note>
          <note>
            studietimmar per vecka. Barntillsyn ordnas för ensamstående föräldrar.
            Förläggningen skall, enligt de föreskrifter som invandrarverket
            har utfärdat, motivera asylsökande och flyktingar att delta i
            undervisningen och personligen ta kontakt med dem som uteblir.
          </note>
          <note>
            Att de nu ändå tar för lång tid innan en enskild asylsökande
            kan börja svenskstudier hänger samman med överbelastningen, sedan
            snart ett år tillbaka, av hela asylprövningssystemet.
          </note>
          <note>
            Vi har i dag många olika slag av förläggningar, och de lokala
            förutsättningarna för olika verksamheter varierar. Dessutom finns
            fyra permanenta utredningsslussar, en i Malmö, en i Göteborg och
            två i den östra regionen, nämligen slussarna i
          </note>
          <note>
            Carlslund och Flen samt flera tillfälliga annex till dessa slussar.
            Regeln är att ingen svenskundervisning bedrivs vid slussarna.
            Vistelsen där är avsedd att bli mycket kort, men tyvärr är det
            inte så i dag.
          </note>
          <note>
            Enligt uppgifter som jag har fått från invandrarverket har det
            i vissa fall uppstått väntetider också till den svenskundervisning
            som förläggningarna står för. Kurserna är helt enkelt fulltecknade,
            och nykomlingen får lov att ställa sig i kö. På alla orter har
            det inte varit möjligt att utöka
          </note>
          <note>
            SFI-undervisningen så snabbt och effektivt som det hade behövts.
          </note>
          <note>
            En sådan situation är naturligtvis inte alls tillfredsställande.
            Detta understryker betydelsen av att sätta in resurser för att
            förstärka de samhällsorgan som hanterar asylärendena och har till
            uppgift att sörja för de sökande under väntetiden. Som jag nyss
            har redovisat lägger regeringen alltså fram förslag om detta inom
            kort.
          </note>
          <note type="speaker">
            Anf. 39 GULLAN LINDBLAD (m):
          </note>
          <note>
            Fru talman! Jag ber att få tacka invandrarministern för ett långt
            och innehållsrikt svar. Jag har också med intresse lyssnat till
            den föregående debatten som delvis rörde samma frågeställningar.
            Att den här frågan har tagits upp av flera, visar ju att det finns
            en stor oro hos oss alla som sysslar med dessa frågor över att
            handläggningstiderna fortfarande är så långa.
          </note>
          <note>
            I min interpellation avgav jag att jag önskade få fram litet
            färska uppgifter rörande den aktuella tillströmningen av asylsökande
            och hur kommunplaceringarna sker. Den frågan har i någon mån diskuterats
            tidigare här. Det är uppenbarligen stopp när det gäller beviljande
            av ansökningar.
          </note>
          <note>
            Kommunerna har ett antal platser som inte kan utnyttjas. Det
            är anmärkningsvärt när det behövs så många platser.
          </note>
          <note>
            Hur många väntar totalt i dag? Jag har sett siffror på ca 20
            000. Det finns ca 6 000 platser i kommunerna som inte kan utnyttjas.
            Det visar något av problematiken på detta område.
          </note>
          <note>
            Vi har många gånger tidigare diskuterat de långa väntetiderna.
            Dess värre kanske vi kommer att få göra det även i fortsättningen.
            Många åtgärder har vidtagits, men uppenbarligen inte tillräckligt
            många. Väntetiderna är fortfarande alltför långa.
          </note>
          <note>
            Det är vi överens om.
          </note>
          <note>
            Nu har man i alla fall hunnit i kapp från polisens sida. Det
            är bra. Nu släpar invandrarverket efter.
          </note>
          <note>
            Trots de begärda, eller i varje fall ökade, resurser som regeringen
            kommer att bevilja, kommer det ändå att dröja minst ett år, innan
            vi når det mål vi ställde upp när det gäller invandrarverkets
            nya organisation.
          </note>
          <note>
            Det är mot denna bakgrund jag fortfarande envisas med att fråga
            om det inte vore möjligt att ge temporära arbetstillstånd under
            väntetiden. Jag har träffat många personer som lider fruktansvärt
            av sysslolösheten och den eviga väntan och ovissheten. Personalen
            vid förläggningarna gör naturligtvis ett fantastiskt arbete. Men
            det är mycket pressande för dem att se hur de asylsökande psykiskt
            bryts ned fullständigt under väntetiden.
          </note>
          <note>
            Hur görs prioriteringarna för närvarande när det gäller att bedöma
            ansökningar? Om jag har förstått det rätt, har de nya ärendena
            förtur så att inte de också skall bli för gamla, medan de som
            har väntat får vänta ytterligare. Gäller fortfarande regeln att
            de som har väntat ett år skall få stanna om inte särskilda skäl
            talar där emot, eller har regeringen för avsikt att ge någon form
            av amnesti till dem som har väntat länge?
          </note>
          <note>
            Personalen på förläggningarna vittnar samfällt om bekymren och
            svårigheterna att hantera problemen och om hur människorna lider
            i en passiv väntan.
          </note>
          <note>
            Om tillströmningen nu är något mindre till Sverige, vilket är
            viktigt att få veta, vore det kanske realistiskt att genom något
            slags amnestiförfarande verkligen göra rent bord och snabbare
            komma i kapp. Vi måste komma dithän. Vi är alla besjälade av den
            önskan.
          </note>
          <note>
            Invandrarministern radar upp en rad skäl mot arbetstillstånd
            under väntetiden. Jag har bl.a. läst en artikel i Aftonbladet,
            där hon tillsammans med arbetsmarknadsministern säger: Jobba,
            nej, men städa, ja. Visst är det bra om man kan få städa och utföra
            arbete på förläggningarna. Jag vet att det förekommer på en del
            förläggningar, och det är bra.
          </note>
          <note>
            Men det ena goda förskjuter faktiskt inte det andra.
          </note>
          <note>
            Finns det ändå inte skäl att tänka om nu?
          </note>
          <note>
            Jag är helt överens om med invandrarministern om att det viktigaste
            är att förkorta väntetiderna. Allt fler har nu kommit till insikt
            om att man också borde kunna följa det förslag som vi moderater
            har lagt fram i åratal, nämligen att man skall kunna ge temporära
            arbetstillstånd under väntetiden. Senast har arbetsmarknadsstyrelsen
            valt den vägen, även om jag kanske inte till fullo delar styrelsens
            bedömning. Frågan har tagits upp i artiklar i all press, även
            i de socialdemokratiska tidningarna, där man faktiskt har uppmanat
            invandrarministern till litet mindre envishet i den här frågan.
          </note>
          <note>
            Av svaret framgår att jag har rätt i min kritik när det gäller
            svenskundervisningen. Många flyktingar får vänta alltför länge
            på att få undervisning. På detta område är det kö, liksom på många
            andra håll i samhället. Kan vi nu förvänta oss att den föreslagna
            resursförstärkningen verkligen åstadkommer en förbättring på alla
            de områden som jag nu har tagit upp? Det gäller både väntetider
            och svenskundervisning.
          </note>
          <note>
            Till sist vill jag fråga om invandrarministern har för avsikt
            att göra undervisningen i svenska obligatorisk. Det förekommer
            många önskemål om detta från personalen vid våra förläggningar.
            Då skulle verkligen alla få del av den undervisning som de så
            väl behöver för att kunna fungera i det svenska samhället.
          </note>
          <note type="speaker">
            Anf. 40 Statsrådet MAJ-LIS LÖÖW (s):
          </note>
          <note>
            Fru talman! Som Gullan Lindblad mycket riktigt påpekar har mycket
            av det som hon tog upp i interpellationen hunnit avhandlas under
            den här långa interpellationsstunden. Jag skall inte bli så mångordig.
          </note>
          <note>
            Låt mig bara säga att det t.o.m. är så att Gullan
          </note>
          <note>
            Lindblad i den förra debatten vi hade själv pekade på att det
            kanske finns människor som kommer hit och vill ha ett tillfälligt
            arbete och då ser sig nödsakade -- som jag tror att hon uttryckte
            det -- att gå via asylsystemet. Jag tror att hur många goda skäl
            det än kan finnas för folk att komma i gång snabbt med arbete
            -- och jag betvivlar inte ett ögonblick att de allra flesta också
            skulle tycka att det skulle kännas meningsfullt och att de skulle
            vilja göra rätt för sig -- så ser vi som följer detta noga och
            som känner till mekanismerna bakom emigrationsoch flyktingströmmarna
            i världen alldeles tydligt att om vi öppnar asylsystemet för något
            annat än det som det är avsett för riskerar vi verkligen att göra
            de människor som är i starkt behov av ett skydd i det här landet
            en otjänst. Det är därför som jag tar till egenskapen envishet
            med stor frenesi i den här debatten. Det är inte grundat på att
            jag skulle ha en avog inställning till människor som säger att
            de vill ha något att göra under väntetiden.
          </note>
          <note>
            I själva verket tror jag att det finns mycket som vi skulle kunna
            göra bättre i detta avseende när det gäller det som vi har haft
            under den något allmänna rubriken meningsfull sysselsättning under
            väntetiden. Där ingår naturligtvis svenska för invandrare. Det
            är klart att man kan diskutera ett obligatorium. Men jag vet inte
            hur man skall kunna tvinga vuxna människor och även barn att lära
            sig något om de själva inte känner sig motiverade för det. Det
            handlar även om att de asylsökande skall lära sig mer om Sverige
            och det svenska samhället.
          </note>
          <note>
            Vi skall också försöka hitta flyktingförläggningar där de asylsökande
            i största möjliga utsträckning kan sköta sitt eget liv och kanske
            delta i barnverksamhet och fritidsverksamhet och t.o.m.
          </note>
          <note>
            leda verksamehten och där de kan sköta sitt eget hushåll, m.m.
            Då torde det inte bli så mycket tid över för ett arbete vid sidan
            om. Men det finns säkert möjligheter att ytterligare fylla denna
            tid med sådant som ligger vid sidan av den ordinarie arbetsmarknaden.
            Människorna på flyktingförläggningarna skulle tillsammans kunna
            göra insatser i den kommun där de befinner sig.
          </note>
          <note>
            Ersättningen för detta arbete skulle då inte vara i form av en
            avtalsmässig lön utan i form av t.ex.
          </note>
          <note>
            förbättringar på flyktingförläggningen. Jag tror dessutom att
            det skulle upplevas som mer rättvist av alla människor som finns
            på förläggningen. Det är dessutom sådant som skulle kunna tillämpas
            även på orter där arbetsmarknaden inte är så god.
          </note>
          <note>
            Om vi skulle erbjuda tillfälliga arbetstillstånd skulle det ju
            bli mycket orättvist mellan olika flyktingförläggningar beroende
            på var det finns tillfälliga arbeten.
          </note>
          <note>
            Som jag sade i mitt första inlägg kan det anföras många exempel.
            Jag tror att vi kan komma längre fram på det här området. Det
            finns kommuner som har idéer och som kanske kan dela med sig till
            andra kommuner. Från departementets sida skall vi gärna medverka.
          </note>
          <note type="speaker">
            Anf. 41 GULLAN LINDBLAD (m):
          </note>
          <note>
            Fru talman! I den här frågan är vi inte riktigt överens invandrarministern
            och jag. Jag är helt överens med henne om att det görs många bra
            försök att erbjuda de asylsökande arbete.
          </note>
          <note>
            I Hällefors, som jag har besökt, fick de asylsökande kratta gräs
            och löv och hålla rent och fint på förläggningarna. Det är viktigt
            och bra. Men, som jag sade, det ena goda förskjuter inte det andra.
          </note>
          <note>
            Med vår syn skulle de asylsökande också mycket snabbt kunna komma
            ut i arbete. De skulle genast kunna komma i gång med inläsning
            av så att säga praktisk svenska. All erfarenhet visar att det
            är på detta sätt människor lär sig språket mycket snabbt.
          </note>
          <note>
            Jag tror också att en ökad press på invandrarna, kanske i form
            av ett obligatorium, skulle göra att inte lika många som i dag
            hoppade av från denna undervisning. Vi anser nämligen att svenskundervisningen
            skall påbörjas redan vid slussarna. Även om de asylsökande inte
            får stanna i Sverige, är det inte någon belastning att kunna några
            ord svenska. Jag tycker att regeringen i detta sammanhang skulle
            kunna åstadkomma mer.
          </note>
          <note>
            Jag frågade om prioriteringar, men jag fick inget svar på det.
            Prioriteras de nya ärendena så att de gamla får vänta? Det är
            kanske en praktisk fråga, men det är samtidigt beklagligt att
            de som väntar får vänta ytterligare. Jag frågade också om ettårsregeln
            kvarstår.
          </note>
          <note>
            Invandrarministern säger i svaret:
          </note>
          <note>
            ''Ett system med arbetstillstånd för asylsökande skulle ganska
            säkert leda till att många arbetssökande skulle ta sig hit under
            förevändning av att söka asyl.''
          </note>
          <note>
            Jag sade tidigare att människor nu tvingas söka asyl, eftersom
            arbetskraftsinvandringen nu är nästan obefintlig. Jag tror att
            det råder ett visst samförstånd mellan oss när det gäller att
            vi måste tänka om litet grand.
          </note>
          <note>
            Nu vet jag att signaler som vi ger i från Sverige uppfattas mycket
            snabbt i utlandet av presumtiva asylsökande. Vi måste alltså förkorta
            väntetiderna.
          </note>
          <note>
            Och om vi lyckas med det skulle detta vara en fråga av kortsiktig
            natur.
          </note>
          <note>
            Jag vill citera ur Olle Wästbergs artikel i
          </note>
          <note>
            Aftonbladet den 4 oktober i år.
          </note>
          <note>
            ''Är det verkligen sannolikt att människor skulle söka sig till
            Sverige för att varva polisförhör med arbete och språkundervisning?
            Är det inte i så fall mer troligt att lycksökare söker sig hit
            ändå, bor gratis med fickpengar på läger och tar lite svarta påhugg.
            Om det är ekonomisk invandring
          </note>
          <note>
            Sahlin/Lööw är rädda för, är risken lika stor i dag.''
          </note>
          <note>
            Jag delar denna uppfattning. Vi måste vara litet mer flexibla
            i detta sammanhang.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1990/91:23 om försurningnsskador
            om kulturmiljön
          </note>
          <note>
            Anf. 42. Utbildningsminister BENGT
          </note>
          <note type="speaker">
            GÖRANSSON (s):
          </note>
          <note>
            Fru talman! Lars Ernestam har frågat mig vilka åtgärder som jag
            tänker vidta för att arbetet med att skydda kulturminnen som hotas
            av försurning skall kunna intensifieras.
          </note>
          <note>
            Som framgår redan av Lars Ernestams fråga har riksantikvarieämbetet
            presenterat ett förslag till nytt handlingsprogram för insatser
            mot de skador som luftföroreningar och försurning medför på kulturminnen
            och kulturföremål. Det programförslaget avses ta vid efter det
            treårsprogram som riksdagen beslutat om för budgetåren 1988/89--1990/91
            (prop. 1987/88:104,
          </note>
          <note>
            KrU21, rskr. 390 samt prop. 1987/88:85, JoU23, rskr. 373). Därför
            prövas nu riksantikvarieämbetets förslag inom ramen för beredningen
            av budgetförslaget för kommande budgetår.
          </note>
          <note>
            Regeringens förslag till insatser inom det aktuella området kommer
            sålunda att redovisas för riksdagen när den beredningen är färdig.
            Mot den bakgrunden kan jag inte nu lämna ett mer detaljerat svar
            på Lars Ernestams direkta fråga.
          </note>
          <note>
            Jag tolkar dock Lars Ernestams interpellation som att han mer
            allmänt ifrågasätter om inte åtgärdsprogrammen -- såväl det som
            nu löper som riksantikvarieämbetets nya förslag -- utgår från
            en alltför låg ambitionsnivå. Betydligt mer omfattande insatser
            skulle sålunda behövas än de som föreslagits av riksantikvarieämbetet.
          </note>
          <note>
            Jag vill därför i korthet sätta in programarbetet i ett litet
            vidare perspektiv. Det är sålunda viktigt att ha i minnet att
            alla kostnader för att nedbringa de utsläpp som orsakar skadorna
            ligger utanför programmens budgetberäkningar. Utan sådana insatser
            skulle enskilda konserveringsarbeten på sikt vara verkningslösa.
            Det är t.ex. svårt att se hur ett hot mot de arkeologiska föremålen
            i marken skulle kunna mötas på annat sätt än genom att föroreningarna
            minskas.
          </note>
          <note>
            Arbetet med att begränsa utsläppen drivs både nationellt och
            internationellt. Beredningen av storstädernas trafikfrågor är
            ett exempel på regeringens initiativ på det nationella planet.
          </note>
          <note>
            Internationellt pågår t.ex. ett intensivt arbete som syftar till
            att reducera de gränsöverskridande föroreningarna, t.ex. svavelutsläppen.
          </note>
          <note>
            Det går vidare inte att tänka sig att programmen med stöd av
            statsanslag skulle kunna täcka kostnaderna för annat än en liten
            del av de direkta konserveringsarbeten som man i och för sig kan
            konstatera behovet av. Ansvaret för vården av kulturhistoriskt
            värdefulla byggnader ligger i
          </note>
          <note>
            Sverige i första hand på byggnadernas ägare och förvaltare. Detta
            gäller även när byggnaderna skadats av luftföroreningar. Bl.a.
            genom riksantikvarieämbetets möjligheter att lämna bidrag till
            vård av kulturhistoriskt värdefull bebyggelse kan dock staten
            samverka med ägarna och stimulera till ansvarstagande för vårdinsatser.
          </note>
          <note>
            Inte heller de olika statliga systemen för stöd till byggnadsvården
            är budgeterade inom programmen.
          </note>
          <note>
            Enligt min mening bör det särskilda handlingsprogrammet för insatser
            mot luftföroreningar syfta till att via bl.a. forskning och metodutveckling,
            inventeringar, informations- och utbildningsinsatser bygga upp
            ett handlingsmönster för hur hoten från luftföroreningarna skall
            kunna mötas. I detta arbete befinner vi oss ännu bara i ett uppbyggnadsskede.
            Det är en situation som vi delar med andra länder. De närmare
            orsakssammanhangen bakom nedbrytningsmekanismerna är sålunda fortfarande
            ofullständigt kända och konserveringsmetoderna är under utveckling.
          </note>
          <note>
            Jag vill därför gärna erinra om 1990 års forskningspolitiska
            proposition (prop. 1989/90:90
          </note>
          <note>
            KrU 23, rskr. 334) enligt vilken riksantikvarieämbetets forskningsanslag
            förstärkts kraftigt med luftföroreningsproblemen som ett huvudmotiv.
            Bl.a. vikten av att kunna falla tillbaka på metodutveckling och
            erfarenheter från andra länder gör vidare att regeringen fäster
            stor vikt vid kulturmiljövårdens internationella samarbete. Det
            är vägledande för förberedelserna för Sveriges deltagande i t.ex.
            den konferens om den europeiska kulturmiljövården som kommer att
            hållas i
          </note>
          <note>
            Kraków våren 1991 inom ramen för den europeiska säkerhetskonferensen.
          </note>
          <note>
            De särskilda konserveringsinsatser på byggnader och kulturföremål
            som utförs direkt inom handlingsprogrammets ram kompletterar alltså
            andra väsentliga åtgärder. Inom det treårsprogram som nu fullföljs
            utförs sådana arbeten med utgångspunkt från behovet av metodutveckling
            och för att ta till vara kulturminnen som har allra högsta prioritet
            ur ett nationellt bevarandeperspektiv.
          </note>
          <note>
            Även när det gäller våra möjligheter att få dessa projekt till
            stånd har vi att bemästra olika svårigheter. Enligt de uppgifter
            som jag fått sysselsätts nu t.ex.alla stenkonservatorer som i
            dag finns i landet i arbeten inom programmets ram.
          </note>
          <note>
            Motsvarande gäller även hantverkare med specialkunskaper inom
            detta område. Denna omständighet avspeglas givetvis i riksantikvarieämbetets
            förslag till ny dimensionering av programmet.
          </note>
          <note>
            Varefter fler utexamineras från den konservatorsutbildning vi
            numera har i landet, liksom genom en successiv marknadsanpassning,
            torde man kunna räkna med att den nuvarande bristen på kompetent
            personal så småningom kommer att försvinna.
          </note>
          <note>
            Som jag ser det skulle man kunna sammanfatta de omständigheter
            som jag här har redovisat med att de särskilda handlingsprogrammen
            har en väsentlig betydelse för hur insatser mot luftföroreningarnas
            effekter organiseras och utformas. Utfallet av insatserna kan
            emellertid bara bedömas mot bakgrund av ett helhetsperspektiv
            på landets kulturmiljövård.
          </note>
          <note type="speaker">
            Anf. 43 LARS ERNESTAM (fp):
          </note>
          <note>
            Fru talman! Jag tackar kulturministern för att han i krisarbetet
            haft möjlighet att ge mig ett utförligt svar på min interpellation.
          </note>
          <note>
            Det är kris i landet, eller snarare en politisk kris, där omvärldens
            förtroende för vårt land har sviktat.
          </note>
          <note>
            I det sammanhanget tycker jag att det är mycket lämpligt att
            också diskutera kulturfrågor. En mycket stor del av våra kulturminnen
            hotas av smygande utradering i samband med försurningsprocessen.
          </note>
          <note>
            Fru talman! Vi har ungefär 1 500 runstenar i vårt land. 300 av
            dem är i akut behov av restaurering.
          </note>
          <note>
            Det finns ett hundratal områden med hällristningar, som också
            gradvis påverkas och närmar sig utplåning.
          </note>
          <note>
            Till våra kulturskatter hör ett femtiotal medeltida glasmålningar,
            huvudsakligen i kyrkorna i landet.
          </note>
          <note>
            Här är restaureringsarbetet i gång, men mycket återstår att göra.
            Då har vi ungefär 1 000
          </note>
          <note>
            bronsskulpturer. En stor del av dem är hotade genom frätningar
            och förändringar i metallen. Så kommer vi till husbyggnaderna:
            en del av dem är i enskild ägo, men det bedöms att det inte finns
            mindre än 500 objekt av nationellt intresse som behöver åtgärdas.
          </note>
          <note>
            Riksantikvarieämbetet är i gång med inventeringar -- det har
            statsrådet nämnt. De anslag som finns räcker till inventeringen
            och en del pilotprojekt. Ett nytt förslag som innebär att man
            skall kunna klara en mindre del av de mest utsatta projekten har
            inlämnats. Insatserna är otillräckliga.
          </note>
          <note>
            Det finns många svårigheter, inte minst när det gäller kunskap
            om vilka åtgärder som behöver vidtas, som statsrådet har sagt.
            Det råder också brist på kunnig personal. Jag delar statsrådets
            uppfattning att det inte i dag är rätta tillfället att diskutera
            kommande budget, men jag tycker att de här frågorna är så principiellt
            viktiga, att vi kan och bör hålla en diskussion om statens ansvar
            för våra kulturminnen.
          </note>
          <note>
            Vi skall spara nu. Det kommer att svida för många, säger regeringen.
            Vi får vara beredda att göra uppoffringar i vår allmänna standard.
            Vi kan ha förhoppningar att det kan komma bättre tider. Så kan
            det vara också på kulturområdet. Det kan bli --
          </note>
          <note>
            jag hoppas verkligen att det inte blir så -- att stora aktuella
            projekt och stora personella satsningar senareläggs.
          </note>
          <note>
            Försurningen däremot, statsrådet, gör ingen paus.
          </note>
          <note>
            Frätningen fortgår, runstenarna och hällristningarna blir otydligare
            oavsett vilka kriser och svårigheter vi har i landet. Ett utplånat
            eller obotligt skadat kulturminne kan inte ersättas. Det är definitivt
            borta, möjligen är det dokumenterat i något arkiv.
          </note>
          <note>
            Jag finner att statsrådet är ovanligt defensiv i sin beskrivning
            av det här frågorna. Staten kan bara klara en liten del av kostnaderna,
            säger han, trots att den övervägande delen av objekten ligger
            under statligt eller annat allmänt ansvar. Bedömningen får göras
            i samband med ett helhetsperspektiv på kulturvården. Åtgärder
            vid källan är det viktigaste, och det är vi naturligtvis helt
            överens om. Men huvuddelen av skadekällorna kommer från andra
            länder, inte minst från den miljörovdrift som de socialistiska
            länderna har gjort sig skyldiga till. Det tar tid att åtgärda
            allt detta, och under tiden utraderas kulturminnen.
          </note>
          <note>
            Jag vill fråga kulturministern: Har vi inför kommande generationer
            råd att offra huvuddelen av de kultur- och fornminnen som är hotade?
            Hur stor del av de kulturminnen av nationellt intresse som vi
            har anser statsrådet redan i dag kan bedömas vara förlorade?
          </note>
          <note type="speaker">
            Anf 44 KJELL DAHLSTRÖM (mp):
          </note>
          <note>
            Fru talman! Lars Ernestam var mot slutet av sitt anförande inne
            på de socialistiska ländernas miljörovdrift. Det är sant att det
            är rovdrift.
          </note>
          <note>
            Problemet är att miljörovdrift inte känner några traditionella
            politiska gränser, det är minst lika illa i de västliga länderna.
            I det här sammanhanget vill jag ta fram ett exempel för att vidga
            problemområdet något.
          </note>
          <note>
            Under mina studier var jag i Grekland i Aten på 70-
          </note>
          <note>
            talet och hade den sorgliga upplevelsen att se hur karyatiderna
            i tempelt Erechtheion fick ''ta sitt pick pack och promenera''
            in på ett museum. Där står de nu ersatta med plastattrapper. Med
            FNs ekonomiska hjälp har det gått att rädda karyatiderna på det
            viset. Dessa karyatider uppbar
          </note>
          <note>
            Erechtheion-templet på Akropolis i Aten mer än
          </note>
          <note>
            2 500 år, men den aggressiva luften i Aten efter andra världskriget
            har på mindre än 25 år förstört mer än vad de hade förstörts under
            2 500 år. T. o.m.
          </note>
          <note>
            svenskar var där och bombade templen på
          </note>
          <note>
            Akropolis i Aten, men det gick att rädda dem och bygga Erechtheion
            på nytt!
          </note>
          <note>
            Vad jag vill säga att förstörelsen av våra kulturminnesmärken,
            dessa fantastiska byggnader som påminner så mycket om historia,
            är framför allt en viktig signal till oss om att vi håller på
            att bygga upp ett samhälle som förstör alldeles för mycket.
          </note>
          <note>
            Signalen är att vi måste ändra vårt beteende radikalt. Det är,
            tyvärr, den viktigaste lärdomen av detta. Hur mycket vi än skulle
            vilja det, kan vi inte tillskjuta så mycket medel att man kan
            rädda de 500
          </note>
          <note>
            byggnadsmärken som Lars Ernestam talade om.
          </note>
          <note>
            Här vill jag poängtera att förstörelsen av dessa byggnadsminnesmärken
            är en oerhört viktig signal om att vi måste bete oss på ett helt
            annat sätt.
          </note>
          <note>
            Det är inte bara dessa 500 byggnader som är hotade, utan även
            andra byggnader är hotade, naturen är hotad och ytterst är människan
            hotad.
          </note>
          <note type="speaker">
            Anf. 45 Utbildningsminister BENGT GÖRANSSON (s):
          </note>
          <note>
            Fru talman! Jag tycker nog att Lars Ernestam i någon mån hemfaller
            åt, skulle jag vilja säga, den politiska riksdagsritualen. Man
            förutsättes alltid säga att statsrådet är så defensiv, att det
            finns för litet av det och det samt att det behövs friska tag
            och mera pengar -- får man bara mera resurser löses alla problem.
            Men jag tycker ändå att jag mycket klart har redovisat i mitt
            svar, som är utförligt, de insatser som gjorts, de planer som
            finns och -- här har jag varit mycket uppriktig -- de problem
            som faktiskt finns. Vi saknar kunskap på ett antal områden och
            behöver alltså forska mera. Men det finns alltid en mycket stor
            beredskap när det gäller panikåtgärder. Man öser på med slantar
            och vidtar mycket hastiga -- och ibland sker det hela improviserat
            -- åtgärder.
          </note>
          <note>
            Jag erinrar om vad som hände då vi drabbades av energikrisen
            på allvar och då kärnkraften och de förhållandena på allvar började
            diskuteras för femton år sedan. Plötsligt satte man i gång med
            isolering av fastigheter. Man gjorde det på ett sådant sätt att
            vi nu kan konstatera mögel i en mängd hus. Vi skapade alltså reella
            hälso- och miljöproblem, därför att vi litet för hastigt och panikartat
            vidtog ett batteri av åtgärder på områden där vi inte hade tillräckligt
            med kunskaper.
          </note>
          <note>
            Vi har alltså skäl att se till att goda konservatorer utbildas.
            Vidare finns det skäl att säga att staten inte ensam måste ta
            ett ansvar här, utan det ansvaret måste varje medborgare och varje
            fastighetsägare ta. En fastighetsägare har ansvaret för att hans
            hus vårdas. Om huset skulle utsättas för påverkan utifrån -- även
            om det sker utan fastighetsägarens förskyllan -- har han ett ansvar
            härvidlag. Det förhållandet att någon utomstående förstör egendom
            som är min och som jag har att vårda befriar mig inte från ansvaret
            att vårda den.
          </note>
          <note>
            Jag har väldigt svårt att se att man i ett samhälle skulle föreställa
            sig att det ansvar som jag har automatiskt överläts på någon annan
            därför att en skada utan min förskyllan har skett. Detta är faktiskt
            avgörande, som jag ser saken, för utvecklingen i framtiden.
          </note>
          <note>
            I det här sammanhanget vill jag knyta an till det som Kjell Dahlström
            sade. Om vi frånhänder oss det personliga ansvaret för vår närmiljö,
            kommer vi aldrig att kunna klara någonting. Jag anar en debattmässig
            spänning mellan Kjell Dahlström och
          </note>
          <note>
            Lars Ernestam i det stycket. Det personliga ansvaret kan vi alltså
            inte frånhända oss. Det gäller alltså även fastighetsägare och
            fastighetsbolag, för även dessa måste alltså faktiskt ta sitt
            ansvar. Vi kan inte bara åtaga oss att vara städgumma. Det går
            inte att göra på det sättet. Det här är alltså en principfråga.
          </note>
          <note>
            Vi har således anledning att mycket allvarligt diskutera dessa
            frågor. Jag är angelägen om att driva dem på bred front. Eftersom
            Lars Ernestam talar om de diskussioner som regeringen har fört
            nu i veckan om den ekonomiska krisen vill jag bara tillfoga att
            en förutsättning för att vi med våra gemensamma resurser skall
            kunna göra insatser är att det verkligen finns resurser.
          </note>
          <note>
            I det stycket kan man konstatera att drömmen om en nolltillväxt
            som grunden för den mänskliga utvecklingen inte är särskilt fruktbar.
            Det är nödvändigt att se till att vi i det vi skapar i vårt samhälle
            får så mycket av mervärde att vi också har möjlighet att vårda,
            att ha omsorg om, det som vi skapade i går. I hög grad kan nolltillväxten
            -- jag medger att det kan vara ett något förenklat resonemang
            -- beskrivaa så, att det är fråga om en situation där vi inte
            skaffar oss mera av resurser än som behövs för att klara av att
            uppehålla livet i dag.
          </note>
          <note>
            När det gäller tillväxten är det således meningen att vi också
            skall kunna ta hand om det som skapades i går.
          </note>
          <note type="speaker">
            Anf. 46 LARS ERNESTAM (fp):
          </note>
          <note>
            Fru talman! Självfallet är jag, Kjell Dahlström, medveten om
            de stora problemen i Grekland i de här sammanhanget. Jag har också
            varit i Grekland, så jag vet hur det förhåller sig. Men jag har
            också varit i Barcelona och Rom, så jag har sett vad trafiken
            påverkar. Vi diskuterar med kraft olika åtgärder i vårt land.
            Vi skall ta vårt ansvar, och vi skall göra allt som står i vår
            makt för att åstadkomma en minskning av utsläppen i vårt land.
          </note>
          <note>
            Men våra problem är små jämfört med förhållandena i andra länder.
          </note>
          <note>
            Vad jag har velat framhålla är att väldigt mycket av föroreningar
            här kommer utifrån. Man kan inte lättvindigt bara hänvisa till
            att sådana här saker måste åtgärdas vid källan. Jag är nämligen
            inte säker på att de länder som det gäller klarar det här.
          </note>
          <note>
            Det finns problem i både väst- och öst. Jag har valt att göra
            en jämförelse mellan två länder, mellan det forna Öst- resp. Västtyskland.
            I Västtyskland finns mycket av det personliga ansvar som utbildningsministern
            säger att jag inte har. I
          </note>
          <note>
            Östtyskland har det funnits ett kollektivt ansvar.
          </note>
          <note>
            Jag tycker att man i Västtyskland på ett bra sätt har arbetat
            med bevarandet av kulturminnen. Kjell
          </note>
          <note>
            Dahlström säger att det finns problem där också.
          </note>
          <note>
            Ja, där är det mycket trafik, avgaser osv. Men man har jämförelsevis
            klarat sig bättre i Västtyskland.
          </note>
          <note>
            Så några ord till utbildningsministern. Självfallet menar jag
            att vi skall ta ett personligt ansvar. En del av de objekt som
            jag har tagit upp ägs av staten, och i de fallen har staten ett
            ansvar. Men jag skulle gärna se att vi fick mer av marknadsekonomi
            och av enskilda sponsorer också på det här området. Jag skulle
            önska att företagen fann det här intressant och sade: Nu räddar
            vi tio runstenar. Man engagerar sig ju förtjänstfullt i idrottssammanhang.
          </note>
          <note>
            Vi måste alltså få ett nytt synsätt här. Jag är medveten om att
            staten inte kan klara allt. Det måste därför till nya initiativ
            och engagemang från annat håll för att klara det här landet. Därom
            är jag helt övertygad.
          </note>
          <note>
            Men vad händer nu? Jag fick inte något svar på mina frågor. Vad
            kommer alltså att hända med dessa nationellt betydelsefulla kulturminnen?
          </note>
          <note>
            Visserligen är Sverige mycket mera lyckligt lottade än andra.
          </note>
          <note>
            Kommer vi alltså att bli tvungna att vara beredda att offra en
            stor del av våra kulturminnen? Eller skall målsättningen vara
            att vi med gemensamma ansträngningar, med ett personligt ansvar,
            genom utnyttjande av enskilda insatser osv. aktivt arbetar för
            ett bevarande av våra kulturminnen?
          </note>
          <note>
            Med tanke på den målsättning som finns och de planer som hittills
            har gällt tycker jag att vi inte har kommit tillräckligt långt.
          </note>
          <note type="speaker">
            Anf. 47 KJELL DAHLSTRÖM (mp):
          </note>
          <note>
            Fru talman! Debatten har kanske större spännvidd än utbildningsministern
            anar vad gäller Lars
          </note>
          <note>
            Erenstam å ena sidan och mig själv å andra. Det är alltså riktigt
            att det finns en motsättning mellan oss i det här avseendet.
          </note>
          <note>
            Bengt Göransson talade om att det behövs en tillväxt för att
            vi skall klara de enorma räddningsinsatser som erfordras. Men
            om vi skall tala om den saken, kommer vi in på en mera omfattande
            diskussion om vad ekonomisk tillväxt är. Jag vill dock avsluta
            den här diskussionen med att säga att jag och mitt parti står
            för ett stopp när det gäller en ytterligare konsumtionsökning.
            En sådan leder nämligen till ökade utsläpp av olika slag. Men
            en ekonomisk tillväxt som inriktas på miljövänlig produktion t.ex.
            är inte någonting negativt.
          </note>
          <note>
            Av Bengt Göranssons svar, som i och för sig är fint, framgår
            det att en konferens om europeisk kulturmiljövård kommer att äga
            rum i Kraków på våren 1991. Det tycker jag är väldigt passande
            med tanke på den frigörelse som har skett i Östeuropa, där det
            finns fantastiskt fina kulturbyggnader och kulturskatter. Problemet
            är bara att kulturmiljön är erbarmligt dålig i hela Östeuropa.
            Jag tänker då på t.ex. alla förorenande utsläpp som förekommer
            där. Härtill kommer allt de som den västeuropeiska bilismen och
            det Västeuropeiska konsumtionsbeteendet för med sig. Det kommer
            alltså att bli ytterligare en belastning i stora delar av
          </note>
          <note>
            Europa på luftföroreningssidan. Därmed kan även byggnadsbiståndet
            i Sverige påverkas.
          </note>
          <note>
            Mot den bakgrunden tycker jag att det vore mycket vällovligt
            om de svenska insatserna i just Kraków hade en sådan inriktning
            att det klart framgår att det finns en risk för att det blir så
            att säga både en västlig och en östlig miljöförstörelse och kulturminnesförstörelse
            vad gäller Östeuropa.
          </note>
          <note type="speaker">
            Anf. 48 Utbildningsminister BENGT GÖRANSSON (s):
          </note>
          <note>
            Fru talman! Lars Ernestam utropar entusiastiskt att han gärna
            skulle se mer av marknadsekonomi och mer av sponsring när det
            gäller vården av runstenar och hällristningar. Jag är rädd att
            det får bli ett entusiastiskt utrop, för jag tror inte att det
            finns några förutsättningar för det. Sanningen är att de som arbetar
            inom de marknadsekonomiska systemen, i varje fall hitintills,
            har haft begränsat intresse av att underhålla sina egna egendomar.
            Det är därför vi har en diskussion om att staten, samhället, gemenskapen
            måste tillföra medel för att återställa också sådant för vilket
            enskilda fastighetsägare rimligen måste ha ansvar.
          </note>
          <note>
            Jag är litet överraskad av frågan om vad som är vår målsättning.
            Jag tyckte att jag gav ett ganska utförligt svar, som visade både
            avsikter och allvar, inte bara från regeringens sida, utan även
            från riksdagen och de svenska medborgarna. Det finns i vårt land
            en mycket stor medvetenhet, ett mycket starkt engagemang, som
            jag tycker är mycket positivt. Jag tycker att vi har anledning
            att ta till vara det intresset och den medvetenheten. Det finns
            ändå litet hopp om förbättring. Som motpol vill jag ta mitt favoritcitat
            från tidningen
          </note>
          <note>
            Hallandsposten år 1978: ''Över 500 centerpartister applåderade
            entusiastiskt sedan de på torsdagskvällen fått höra att katastrof
            väntade världens befolkning på praktiskt taget alla områden.''
          </note>
          <note>
            Det finns en risk att man ser katastrofmålningen som det enda
            lustfyllda som man kan glädja sig åt.
          </note>
          <note>
            För mig är det viktigare att kunna konstatera att vi nu faktiskt
            har program, att det finns utbildning, att det finns en stark
            medvetenhet och att det därför sannolikt också finns goda möjligheter
            att kunna lösa åtskilliga av dessa problem. I det stycket tillät
            jag mig att peka på att förutsättningen är att vi har en sådan
            ekonomisk situation i vårt land att vi kan lägga pengar inte bara
            på falukorv och potatis för att vi fysiskt skall kunna överleva
            till i morgon, utan att vi har slantar så att vi kan både utbilda
            konservatorer och betala konservatorer som utför arbetet.
          </note>
          <note type="speaker">
            Anf. 49 LARS ERNESTAM (fp):
          </note>
          <note>
            Fru talman! Jag konstaterar att utbildningsministern och jag
            har ungefär samma uppfattning när det gäller tillväxt och att
            det endast är genom tillväxt och förändring som vi kan klara en
            rad problem. Med tillväxt menar vi naturligtvis inte rovdrift,
            och det förutsätter jag att inte heller utbildningsministern gör.
            Med tillväxt menar man utveckling. Det skulle vi kunna ha en lång
            debatt om.
          </note>
          <note>
            I den skatteuppgörelse som har gjorts, Kjell
          </note>
          <note>
            Dahlström, har vi tagit tag i problemet med att minska trafiken
            genom att arbeta för att få höjda bensinpriser. Vi har motarbetats
            av tidigare språkrör i miljöpartiet som inte vill ha så höga bensinpriser.
            Jag bara nämner detta.
          </note>
          <note>
            Jag skall ägna resten av mitt inlägg åt att diskutera med utbildningsministern,
            som jag tycker i det senaste inlägget inte var så defensiv som
            i det första. Jag erkänner att jag fick ett utförligt och bra
            svar. Det sade jag i mitt första inlägg. Men jag tyckte att det
            fanns någonting av uppgivenhet i det.
          </note>
          <note>
            Vi skall göra vad vi kan. Det finns inte teknik, det finns ingen
            som arbetar med detta. Vi kommer inte att klara mera än en del
            av det som föreligger. Vi skall sammanväga detta med mycket annat.
            Det var ett, som jag upplever det, vanligt svar som man får i
            en interpellationsdebatt. Men nu säger utbildningsministern att
            vi skall vara optimistiska och göra vad vi kan, vi skall tro att
            vi klarar en stor del av dessa objekt. Det var då jag drog fram
            sponsorerna.
          </note>
          <note>
            En sak tror jag att vi får fundera litet grand på. Det är det
            som utbildningsministern sade om privata fastighetsägares intresse
            för bevarandefrågor. Jag har arbetat i den här sektorn under en
            stor del av mitt liv och jag finner att det mycket ofta är stat
            och kommun som är de stora syndarna i detta sammanhang. Det är
            de som har eftersatt vården av kulturbyarna. Kyrkan har haft intresse
            och har skött sig. De svenska kyrkorna har en helt annan standard
            än i många andra länder. Men i övrigt måste utbildningsministern
            erkänna att stat och kommun har många försyndelser på sitt samvete
            när det gäller bevarandet av byggnader.
          </note>
          <note>
            Jag tycker att det är tråkigt att många privatpersoner som gör
            stora insatser nedklassas så här generellt. Jag tycker att slottsägarna
            och herrgårdsägarna gör stora insatser. De har verkligen i många
            fall gjort stora uppoffringar för att hålla sina kulturhistoriskt
            intessanta byggnader i skick. De bör ha ett erkännande någon gång.
          </note>
          <note>
            Det jag allra sist skulle vilja säga är att vi skall arbeta för
            att en stor del av kulturminnena bevaras.
          </note>
          <note type="speaker">
            Anf. 50 Utbildningsminister BENGT GÖRANSSON (s):
          </note>
          <note>
            Fru talman! Det vore mig fjärran att söka klassa ned det arbete
            som utförs av enskilda fastighetsägare. Jag känner mycket stor
            respekt för det arbete som bedrivs av ägare till en del av de
            gamla slotten och herresätena, vilka ingalunda har någon lätt
            uppgift då det gäller att underhålla sina hus. Jag kan också instämma
            i att det när det gäller viss statlig och kommunal egendom har
            slarvats oerhört mycket.
          </note>
          <note>
            Det jag egentligen syftade på när jag sade att jag tyckte att
            de privata fastighetsägarna möjligen kan klandras var framför
            allt våra industriminnen. Jag har sett hur enskilda företag har
            kunnat ställa till miljöer och hur de har hanterat sina industrifastigheter,
            som hade bort vara i ett bättre skick än de är. Man kan åka ut
            och titta på en del nedlagda industrier. Där har man en direkt
            koppling till omedelbara avkastningskrav. Kravet på kortsiktig
            avkastning på kapital är tydligen icke ett tillräckligt incitament
            för att underlätta ett varaktigt skydd och en bestående vård.
            Detta gäller i hög grad. Det är ingen tillfällighet att det, när
            vi talar om våra kulturminnen, framför allt är industriminnena
            som är förslummade i detta land.
          </note>
          <note>
            Det var egentligen det jag syftade på. I övrigt tror jag att
            vi i det stycket kan vara överens.
          </note>
          <note>
            Överläggningen var härmed avslutad.
          </note>
          <note>
            12 § Meddelande om svar på interpellation
          </note>
          <note>
            1990/91:18
          </note>
          <note type="speaker">
            Anf. 51 Utbildningsminister BENGT GÖRANSSON (s):
          </note>
          <note>
            Fru talman! Med hänvisning till riksdagsordningen, kap. 6:1 får
            jag meddela att då
          </note>
          <note>
            Lars Johansson på grund av stor arbetsbelastning inte kan ta
            emot svaret på interpellationen om högskoleutbildningen inom föreskriven
            tid avser jag att besvara interpellationen fredagen den 16
          </note>
          <note>
            november i år.
          </note>
          <note>
            13 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1990/91:46 till skatteutskottet
          </note>
          <note>
            Motionerna
          </note>
          <note>
            1990/91:Ju5 till justitieutskottet
          </note>
          <note>
            1990/91:L14 till lagutskottet
          </note>
          <note>
            1990/91:Fi1--Fi3 till finansutskottet
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1990/91:42 Insiderhandel
          </note>
          <note>
            Redogörelserna
          </note>
          <note>
            1990/91:4 Nordiska rådets svenska delegations berättelse angående
            sin verksamhet sedan rådets trettiosjunde session t.o.m. trettioåttonde
            sessionen
          </note>
          <note>
            1990/91:5 Riksdagens förvaltningskontors redogörelse för verksamhetsåret
            1989/90
          </note>
          <note>
            Förslag
          </note>
          <note>
            1990/91:11 Riksdagens förvaltningskontors förslag till Lag om
            avvikelser från vissa bestämmelser i lagen (1988:589) om ersättning
            m.m. till riksdagens ledamöter
          </note>
          <note>
            Motionerna
          </note>
          <note>
            med anledning av prop. 1990/91:10 Förslag till begravningslag
          </note>
          <note>
            1990/91:K1 av Sten-Åke Nygårds m.fl. (s)
          </note>
          <note>
            1990/91:K2 av Karin Israelsson (c)
          </note>
          <note>
            1990/91:K3 av Anders Björck m.fl. (m)
          </note>
          <note>
            1990/91:K4 av Birgit Friggebo m.fl. (fp)
          </note>
          <note>
            med anledning av prop. 1990/91:11 Några delgivningsfrågor
          </note>
          <note>
            1990/91:Ju6 av Berith Eriksson (v)
          </note>
          <note>
            1990/91:Ju7 av Rolf Dahlberg m.fl. (m)
          </note>
          <note>
            1990/91:Ju8 av Britta Bjelle m.fl. (fp)
          </note>
          <note>
            med anledning av prop. 1990/91:17 Tillfällig försäljning
          </note>
          <note>
            1990/91:N1 av Per Westerberg m.fl. (m)
          </note>
          <note>
            1990/91:N2 av Rune Backlund (c)
          </note>
          <note>
            1990/91:N3 av Gudrun Norberg m.fl. (fp)
          </note>
          <note>
            1990/91:N4 av Kurt Ove Johansson m.fl. (s)
          </note>
          <note>
            med anledning av prop. 1990/91:23 Fortsatt giltighet av 1952
            års tvångsmedelslag
          </note>
          <note>
            1990/91:Ju9 av Berith Eriksson (v)
          </note>
          <note>
            1990/91:Ju10 av Inger Schörling m.fl. (mp)
          </note>
          <note>
            med anledning av prop. 1990/91:28 Förlängd tid för registrering
            av licensområden för älgjakt
          </note>
          <note>
            1990/91:Jo31 av Bo Lundgren och Wiggo Komstedt
          </note>
          <note>
            (båda m)
          </note>
          <note>
            med anledning av prop. 1990/91:30 Vissa befogenheter för ett
            nytt statligt förvaltningnsbolag
          </note>
          <note>
            1990/91:N5 av Per Westerberg m.fl. (m,fp,c)
          </note>
          <note>
            1990/91:N6 av Lars Norberg (mp)
          </note>
          <note>
            med anledning av prop. 1990/91:32
          </note>
          <note>
            Fastighetsdomstolar, m.m.
          </note>
          <note>
            1990/91:Ju11 av Tredje vice talman Bertil Fiskesjö och Rune Backlund
            (båda c)
          </note>
          <note>
            1990/91:Ju12 av Britta Bjelle m.fl. (fp)
          </note>
          <note>
            med anledning av prop. 1990/91:36 Åtgärder mot miljöfarliga blybatterier
          </note>
          <note>
            1990/91:Jo26 av Annika Åhnberg (v)
          </note>
          <note>
            1990/91:Jo27 av Sven Eric Lorentzon m.fl. (m)
          </note>
          <note>
            1990/91:Jo28 av Karl Erik Olsson m.fl. (c)
          </note>
          <note>
            1990/91:Jo29 av Sören Norrby m.fl. (fp)
          </note>
          <note>
            1990/91:Jo30 av Åsa Domeij m.fl. (mp)
          </note>
          <note>
            med anledning av prop. 1990/91:38 Statsbidrag till personalkooperativ
            barnomsorg
          </note>
          <note>
            1990/91:So1 av Maja Bäckström och Leo Persson
          </note>
          <note>
            (båda s)
          </note>
          <note>
            1990/91:So2 av Ulf Melin och Anders G Högmark
          </note>
          <note>
            (båda m)
          </note>
          <note>
            1990/91:So3 av Göran Engström m.fl. (c)
          </note>
          <note>
            1990/91:So4 av Sten Svensson m.fl. (m)
          </note>
          <note>
            1990/91:So5 av Bengt Westerberg m.fl. (fp)
          </note>
          <note>
            1990/91:So6 av Rosa Östh m.fl. (c)
          </note>
          <note>
            1990/91:So7 av Anita Stenberg m.fl. (mp)
          </note>
          <note>
            1990/91:So8 av Bengt Harding Olson och Isa
          </note>
          <note>
            Halvarsson (båda fp)
          </note>
          <note>
            Konstititutionsutskottets betänkanden
          </note>
          <note>
            1990/91:KU1 Vissa grundlagsfrågor
          </note>
          <note>
            1990/91:KU3 Kommunala frågor m.m.
          </note>
          <note>
            Finansutskottets betänkanden
          </note>
          <note>
            1990/91:FiU1 Offentlig upphandling
          </note>
          <note>
            1990/91:FiU2 Offentlig sektor
          </note>
          <note>
            Kulturutskottets betänkande
          </note>
          <note>
            1990/91:KrU2 Vissa turistfrågor
          </note>
          <note>
            Näringsutskottets betänkande
          </note>
          <note>
            1990/91:NU19 Försäljning av mark från domänverket
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 25 oktober
          </note>
          <note type="speaker">
            1990/91:67 av Gudrun Schyman (v) till socialministern om Sverige,
            EG och den sociala tryggheten:
          </note>
          <note>
            Det finns mycket sagt och skrivet om den
          </note>
          <note>
            Europeiska gemenskapen, men det finns mycket litet sagt och skrivet
            om hur de socialpolitiska frågorna hanteras inom EG. Därför undrar
            man hur det ser ut med den sociala tryggheten i EG-
          </note>
          <note>
            länderna? Vad har man för ambitioner inför framtiden? Vilka konsekvenser
            kommer Sveriges harmonisering till EG -- och eventuella medlemskap
            -- att få för vårt eget lands välfärdspolitik? Vad blir konsekvenserna
            för socialförsäkringssystemet, för barnomsorgen, för äldreomsorgen,
            för familjepolitiken och för den sociala tryggheten i stort? Varför
            finns det ingen arbetsgrupp som har till uppgift att studera dessa
            frågeställningar i den i övrigt så väl uppbyggda EG-
          </note>
          <note>
            byråkratin?
          </note>
          <note>
            Det är helt uppenbart att en social nedrustning i första hand
            skulle drabba kvinnorna, men något kvinnoperspektiv finns inte
            i dagens EG-debatt.
          </note>
          <note>
            Anita Gradin och Ingela Thalén är de ministrar som ytterst ansvarar
            för Sveriges EG-politik och för vår socialpolitik. Det är till
            dessa som frågorna är riktade.
          </note>
          <note>
            EG-frågan är enligt min mening oerhört viktig för oss kvinnor.
            En harmonisering och/eller ett medlemskap kommer att få stora
            och genomgripande effekter på den offentliga sektorn, speciellt
            för den del av den offentliga sektor som vi kvinnor är så beroende
            av; vård, omsorg och social trygghet. Vi är beroende av en fungerande
            offentlig sektor av flera skäl. Den är vår huvudsakliga arbetsgivare.
            Vi behöver utnyttja den om vi arbetar inom andra områden. Den
            avlastar oss så att vi kan leva det ''hela'' liv som de flesta
            av oss vill, dvs. en kombination av yrkeskvinna, förälder och
            aktiv samhällsmedborgare. Våra barn och gamla skall ha det bra
            när vi gör andra saker. Vi måste veta att barnen får en ordentlig
            skollunch och har ett bra fritidshem efter skolans slut. Kort
            sagt: Vi behöver ha en familje- och socialpolitik som ger oss
            stöd för ett jämlikt och socialt rikt liv.
          </note>
          <note>
            Svenska Metallindustriarbetareförbundet har nyligen gett ut en
            skrift (Nr 2/1990) med titeln
          </note>
          <note>
            ''Sverige EG och den sociala tryggheten''. I den gör man en genomgång
            av de flesta sociala förmånerna och jämför länderna i EG med Sverige.
            När det gäller sjuk- och föräldrapenning och pensionsförsäkring
            så ligger Sverige på första plats.
          </note>
          <note>
            Vi är näst bäst i Europa på arbetslöshets- och arbetsskadeförsäkring
            och god fyra när det gäller barnbidragets storlek.
          </note>
          <note>
            Det intressanta med Metalls genomgång är att man också har vägt
            in det faktum att förmånerna i
          </note>
          <note>
            Sverige är tillgängliga för alla vilket en stor del av förmånerna
            i EG-länderna inte är. Dessa är för det mesta kopplade till en
            anställning och dessutom till en heltidsanställning. Arbetar man
            deltid eller är arbetslös så har man inte någon del i den sociala
            tryggheten. Står man utanför arbetsmarknaden, dvs. arbetar deltid
            eller är arbetslös så har man ingen del i den sociala tryggheten
            som för oss är en självklarhet.
          </note>
          <note>
            För oss kvinnor betyder detta mycket eftersom vi, åtminstone
            periodvis, står utanför arbetsmarknaden. Det är också vi som till
            övervägande del arbetar deltid. EG är på den punkten inget undantag.
            Bland dess 18 miljoner arbetslösa är majoriteten kvinnor och ungdomar.
          </note>
          <note>
            Det generella sociala trygghetssystem som finns i
          </note>
          <note>
            Sverige skiljer sig inte bara från EGs i utformningen utan också
            i finansieringen. I Sverige finansieras socialpolitiken med skattemedel
            -- både inkomstskatter och punktskatter. Skattetrycket är lägre
            i EG-länderna, och detta faktum framställs i
          </note>
          <note>
            Sverige ofta som något mycket lockande. Men för vem frågar man
            sig stilla? För kvinnor betyder det snarare ett hot mot den offentliga
            servicen eftersom barnomsorg, skolor och vårdinstitutioner byggs
            upp av skattepengar.
          </note>
          <note>
            Det pågår i dag en diskussion inom EG om en harmonisering av
            framför allt punktskatter. Några beslut är inte tagna ännu, men
            man vet att om man inte avtalar om några skattesatser så kommer
            den s.k. fria marknaden automatiskt att leda till en harmonisering
            på lägsta nivå. Det finns ju ingen anledning att tillverka eller
            köpa varor i ett land om det är billigare i ett annat och gränserna
            är öppna.
          </note>
          <note>
            Även om det inte blir den absolut lägsta nivån som blir rådande,
            så kommer punktskatterna i vilket fall som helst att bli avsevärt
            lägre än vad de är i Sverige i dag. Och Sverige kommer att vara
            tvunget att följa efter både vid ett EES-avtal och vid ett medlemskap.
            Mellan 30--40 miljarder per år beräknas det bli i minskade skatteintäkter.
            Vilka konsekvenser kommer det att få för vår välfärdspolitik?
            Vad kommer det att betyda för den vård och omsorg som redan i
            dag är i ekonomisk kris?
          </note>
          <note>
            Det här är frågor som borde besvaras innan vi beslutar om EES-avtal
            och innan vi beslutar om medlemskap, dvs. innan det är för sent!
          </note>
          <note>
            Jag vill därför ställa följande frågor till socialministern:
          </note>
          <note>
            1. Vilken strategi har regeringen, och då särskilt de ansvariga
            ministrarna, för att ge ett kvinnoperspektiv åt EG-debatten?
          </note>
          <note>
            2. Hur tänker regeringen värna om utbildningens, vårdens och
            omsorgens kvalitet och kvantitet?
          </note>
          <note>
            3. Hur tänker regeringen skydda sociala försäkringssystem vid
            harmonisering eller vid medlemskap i EG?
          </note>
          <note>
            4. Hur ser, i detta perspektiv, grundprinciperna ut för regeringens
            nationella skatte- och finanspolitik?
          </note>
          <note type="speaker">
            1990/91:68 av Gudrun Schyman (v) till miljöministern om export
            av miljöfarligt avfall:
          </note>
          <note>
            I september i år fick vi reda på att Sverige -- bland andra länder
            -- exporterat miljöfarligt avfall till en anläggning i Spanien
            som i praktiken inte finns.
          </note>
          <note>
            Avfallet ligger oskyddat på hög och förorenar omgivningen. En
            stark opinion i Spanien kräver att avfallet skall skickas tillbaka
            till resp. land. Birgitta
          </note>
          <note>
            Dahl utlovade i en frågestund den 9 oktober 1990
          </note>
          <note>
            att Sveriges agerande skulle utredas.
          </note>
          <note>
            I en artikel i Svenska Dagbladet (1990-10-01)
          </note>
          <note>
            redogjordes för att SAKAB förra året skickat 1 000
          </note>
          <note>
            ton uttjänta kondensatorer och transformatorer med det ökända
            miljögiftet PCB till en omdebatterad förbränningsanläggning i
            Pontypool i Wales. Folkopinionen i Pontypool menar att förbränningen
            har orsakat bl.a. förhöjd frekvens av cancer och missbildade barn,
            men det finns i dag inga ''säkra'' bevis för det. Det brittiska
            underhuset har dock beslutat undersöka frågan och skall bl.a.
          </note>
          <note>
            låta fristående organisationer mäta utsläppen.
          </note>
          <note>
            Greenpeace presenterade den 11 oktober en rapport över Västeuropas
            export av miljöfarligt avfall till Polen (Poland: the waste invasion).
            Sedan gränsen öppnades mot väst har exporten av miljöfarligt avfall
            till Polen varit stor -- trots att man inte haft kapacitet att
            ta hand om avfallet på ett tillfredsställande sätt. Sverige finns
            med på listan över de länder som exporterat betydande mängder.
          </note>
          <note>
            Naturvårdsverket som i Sverige är den myndighet som beviljar
            tillstånd för export av miljöfarligt avfall anser sig ha garantier
            för att 80 % av det exporterade avfallet återanvänds. De ovan
            beskrivna exemplen visar att utlovade garantier inte alltid stämmer
            överens med verkligheten. En del av de miljöfarliga exportvarorna
            kan inte återvinnas. Vad som händer med de allra farligaste ämnena
            är oklart.
          </note>
          <note>
            Baselkonventionen från 1989 reglerar exporten av miljöfarligt
            avfall. Den tillkom för att reglera industriländernas obehagliga
            vana att dumpa miljöfarligt avfall i u-länderna. Konventionen
            stadgar att det skall finnas garantier för att mottagarlandet
            kan ta hand om avfallet på ett tillfredsställande sätt, men mycket
            få länder har ratificerat konventionen som därför ännu inte trätt
            i kraft. Den har också uppenbara svagheter då det inte finns någon
            övervakning och några sanktionsmöjligheter.
          </note>
          <note>
            Mot bakgrund av ovanstående vill jag ställa följande frågor till
            miljöministern:
          </note>
          <note>
            1. Vad har utredningen angående Sveriges export av miljöfarligt
            avfall till Spanien visat?
          </note>
          <note>
            2. När skall Sverige ratificera Baselkonventionen?
          </note>
          <note>
            3. Tänker Sverige verka för att konventionen förstärks med regler
            för övervakning och sanktioner?
          </note>
          <note>
            4. Hur tänker regeringen arbeta för att principen att alla tar
            hand om sitt eget avfall följs bättre?
          </note>
          <note>
            16§ Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 25 oktober
          </note>
          <note type="speaker">
            1990/91:139 av Gudrun Schyman (v) till försvarsministern om försvarskampanjen:
          </note>
          <note>
            Arméstaben har betalat en reklamkampanj som utformats av Sveriges
            centrala värnpliktsråd. I
          </note>
          <note>
            annonsens rubrik stod det: ''I går var det ryssen som hotade
            svensk demokrati. I dag är det vi svenskar.''
          </note>
          <note>
            Längre ner kunde man läsa: ''Vi vaggas in i en trygg värld där
            sofflocksmentaliteten frodas. Den yttre fienden bryts mot den
            inre.'' Hela kampanjen kostade 1 120 500 kr.
          </note>
          <note>
            Arméstabens informationsavdelning har offentligt uttryckt att
            det här är väl använda pengar.
          </note>
          <note>
            Min fråga är:
          </note>
          <note>
            Tänker försvarsministern vidta några åtgärder för att förhindra
            att skattebetalarnas pengar används till oseriös försvarspropaganda?
          </note>
          <note>
            1990/91:140 av Torgny Larsson (s) till statsrådet
          </note>
          <note>
            Anita Gradin om proposition om krigsmaterielexporten:
          </note>
          <note>
            Under fjolåret gjordes två utredningar om den svenska vapenexporten,
            dels utredningen om krigsmaterielbegreppet, dels en stor parlamentarisk
            utredning om hela den svenska vapenexportpolitiken vars betänkande
            kallats
          </note>
          <note>
            Utlandssamverkan på krigsmaterielområdet. Med utgångspunkt i
            dessa båda utredningar arbetar regeringen nu med att skriva en
            proposition för en ny vapenexportpolitik.
          </note>
          <note>
            Efter beslutet på den socialdemokratiska partikongressen om att
            riktlinjerna för vapenexport skall lagfästas har naturligtvis
            arbetet med att färdigställa propositionen påverkats. Men de nya
            direktiv som nu tillkommit får inte leda till att hela processen
            skjuts upp. Frågan om att lagfästa riktlinjerna är redan belyst
            av två utredningar, förutom av de redan nämnda också av medborgarkommissionen,
            så något ytterligare utredningsarbete behövs inte. Det gäller
            att nu komplettera propositionen i enlighet med det beslut som
            den socialdemokratiska partikongressen fattat och lägga fram ett
            förslag till riksdagen under våren 1991.
          </note>
          <note>
            Jag skulle vilja fråga utrikeshandelsminister Anita
          </note>
          <note>
            Gradin när en proposition i krigsmaterielexportfrågan kommer
            att föreläggas riksdagen.
          </note>
          <note>
            1990/91:141 av Ingbritt Irhammar (c) till utrikesministern om
            svenskarna i Irak m.m.:
          </note>
          <note>
            Situationen för de svenskar som sitter som gisslan i
          </note>
          <note>
            Irak blir för var dag alltmer oviss. Förväntningarna har satts
            mycket högt i samband med UDs utsände
          </note>
          <note>
            Peter Osvalds besök. Dessa förväntningar ser dock i dagsläget
            inte ut att innebära frihet för mer än ett litet fåtal.
          </note>
          <note>
            Den psykiska pressen på svenskarna som sitter i gisslan är stor.
            Men även deras anhöriga i Sverige plågas av ovissheten. Från svensk
            sida bör det, i avvaktan på hela den svenska gruppens frigivande,
            göras insatser för att ge hjälp och stöd till alla inblandade
            parter. Ett psykologteam bör därför sändas till svenskarna i Irak,
            och sådan hjälp bör även kostnadsfritt erbjudas familjerna i Sverige.
          </note>
          <note>
            Är utrikesministern beredd att aktivt medverka till att psykologhjälp
            ges kostnadsfritt till såväl gisslan i Irak som dess anhöriga
            i Sverige?
          </note>
          <note>
            den 26 oktober
          </note>
          <note>
            1990/91:142 av Marianne Samuelsson (mp) till utrikesministern
            om kärnvapenproven vid Novaja
          </note>
          <note>
            Semlja:
          </note>
          <note>
            Sovjetunionen har återigen utfört kärnvapensprängningar på Novaja
            Semlja.
          </note>
          <note>
            Från Norge höjs nu kraftiga protester mot dessa sprängningar.
            Norrmännen är oroliga bl.a. för att fisket i Barents hav skall
            förstöras.
          </note>
          <note>
            Med anledning av sprängningarna vill jag fråga utrikesministern:
          </note>
          <note>
            Vad tänker regeringen vidta för åtgärder?
          </note>
          <note>
            17 § Kammaren åtskildes kl. 12.28.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 8 §
          </note>
          <note>
            anf. 26 (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
