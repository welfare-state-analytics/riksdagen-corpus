<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--87</head>
          <docDate when="1991-03-27 00:00:00">1991-03-27 00:00:00</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 21 mars.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1990/91:104 till justitieutskottet
          </note>
          <note>
            1990/91:142 till näringsutskottet
          </note>
          <note>
            1990/91:155 till jordbruksutskottet
          </note>
          <note>
            Skrivelse
          </note>
          <note>
            1990/91:101 till arbetsmarknadsutskottet
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkande 1990/91:23
          </note>
          <note>
            Trafikutskottets betänkanden 1990/91:TU18 och
          </note>
          <note>
            TU20
          </note>
          <note>
            4 § Beslut rörande utskottsbetänkande som slutdebatterats den
            21 mars
          </note>
          <note>
            Företogs till avgörande justitieutskottets betänkanden 1990/91:JuU17
            (delvis) och JuU10, lagutskottets betänkanden 1990/91:LU15 och
          </note>
          <note>
            LU17, bostadsutskottets betänkanden
          </note>
          <note>
            1990/91:BoU10 och BoU11 samt konstitutionsutskottets betänkanden
          </note>
          <note>
            1990/91:KU11 och KU29 (beträffande debatten i dessa ärenden,
            se prot. 83).
          </note>
          <note>
            Justitieutskottets betänkande JuU17
          </note>
          <note>
            (forts. från prot. 83)
          </note>
          <note>
            Mom. 11 (kriminalvårdsanstalten i Karlskrona)
          </note>
          <note>
            Hemställan
          </note>
          <note>
            Utskottets hemställan bifölls med 216 röster mot 81
          </note>
          <note>
            för hemställan i reservation 3 av Jerry Martinger m.fl. 3 ledamöter
            avstod från att rösta.
          </note>
          <note>
            Motiveringen
          </note>
          <note>
            Utskottets motivering godkändes med 162 röster mot 87 för den
            i reservation 4 av Britta Bjelle m.fl.
          </note>
          <note>
            anförda motiveringen. 52 ledamöter avstod från att rösta.
          </note>
          <note>
            Mom. 12 (anslag till kriminalvårdsanstalterna)
          </note>
          <note>
            Utskottets hemställan bifölls med 279 röster mot
          </note>
          <note>
            19 för reservation 5 av Berith Eriksson.
          </note>
          <note>
            Mom. 13 (narkotiafrågor m.m.)
          </note>
          <note>
            Utskottets hemställan bifölls med 174 röster mot
          </note>
          <note>
            130 för reservation 6 av Britta Bjelle m.fl. 1
          </note>
          <note>
            ledamot avstod från att rösta.
          </note>
          <note>
            Mom. 19 (stramare permissionsföreskrifter)
          </note>
          <note>
            Utskottets hemställan bifölls med 172 röster mot
          </note>
          <note>
            133 för reservation 10 av Britta Bjelle m.fl.
          </note>
          <note>
            Mom. 22 (utredning om förtroenderåd)
          </note>
          <note>
            Utskottets hemställan bifölls med 269 röster mot
          </note>
          <note>
            34 för reservation 12 av Berith Eriksson och Krister
          </note>
          <note>
            Skånberg.
          </note>
          <note>
            Mom. 37 (samhällstjänst i hela landet)
          </note>
          <note>
            Utskottets hemställan bifölls med 172 röster mot
          </note>
          <note>
            133 för reservation 24 av Britta Bjelle m.fl.
          </note>
          <note>
            Mom. 38 (samhällstjänst för unga)
          </note>
          <note>
            Utskottets hemställan bifölls med 171 röster mot
          </note>
          <note>
            134 för reservation 25 av Britta Bjelle m.fl.
          </note>
          <note>
            Mom. 39 (påföljdssystemets utformning m.m.)
          </note>
          <note>
            Utskottets hemställan bifölls med 245 röster mot
          </note>
          <note>
            60 för reservation 26 av Jerry Martinger m.fl.
          </note>
          <note>
            Mom. 41 (straffskärpning vid återfall))
          </note>
          <note>
            Utskottets hemställan bifölls med 171 röster mot
          </note>
          <note>
            133 för reservation 28 av Britta Bjelle m.fl.
          </note>
          <note>
            Mom. 2, 4--10, 14--18, 20, 21, 23--36, 40 och 42
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande Ju10
          </note>
          <note>
            Mom. 1--7
          </note>
          <note>
            Utskottets hemställan bifölls.
          </note>
          <note>
            Mom. 8 (rapporteftergift och åtalsunderlåtelse)
          </note>
          <note>
            Utskottets hemställan bifölls med 172 röster mot
          </note>
          <note>
            132 för reservation 3 av Britta Bjelle m.fl.
          </note>
          <note>
            Mom. 9 (åtalsunderlåtelse vid narkotikabrott)
          </note>
          <note>
            Utskottets hemställan -- som ställdes mot reservation 4 av Göthe
            Knutson m.fl. -- bifölls med acklamation.
          </note>
          <note>
            Mom. 10 (åtalsunderlåtelse för unga)
          </note>
          <note>
            Utskottets hemställan bifölls med 173 röster mot
          </note>
          <note>
            133 för reservation 5 av Britta Bjelle m.fl.
          </note>
          <note>
            Lagutskottets betänkande LU15
          </note>
          <note>
            Mom. 4 (patentförbud)
          </note>
          <note>
            Först biträddes reservation 1 av Martin Olsson m.fl. med 60 röster
            mot 17 för reservation 2 av
          </note>
          <note>
            Elisabet Franzén. 228 ledamöter avstod från att rösta.
          </note>
          <note>
            Härefter bifölls utskottets hemställan med 235
          </note>
          <note>
            röster mot 71 för reservation 1 av Martin Olsson m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Lagutskottets betänkande LU17
          </note>
          <note>
            Utskottets hemställan bifölls.
          </note>
          <note>
            Bostadsutskottets betänkande BoU10
          </note>
          <note>
            Mom. 2 (avskaffande av eller nedskuren verksamhet vid länsbostadnämnderna)
          </note>
          <note>
            Utskottets hemställan bifölls med 173 röster mot
          </note>
          <note>
            132 för reservation 1 av Agne Hansson m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Bostadsutskottets betänkande BoU11
          </note>
          <note>
            Mom. 1 (avveckling av samlingslokalstödet)
          </note>
          <note>
            Utskottets hemställan bifölls med 243 röster mot
          </note>
          <note>
            61 för reservation 1 av Knut Billing m.fl. i motsvarande del.
            2 ledamöter avstod från att rösta.
          </note>
          <note>
            Mom. 2 (ökning av stödet till byggandet av allmänna samlingslokaler)
          </note>
          <note>
            Utskottets hemställan bifölls med 195 röster mot
          </note>
          <note>
            55 för reservation 2 av Agne Hansson m.fl. 56
          </note>
          <note>
            ledamöter avstod från att rösta.
          </note>
          <note>
            Mom. 3 (samnyttjande av allmänna samlingslokaler)
          </note>
          <note>
            Utskottets hemställan -- som ställdes mot reservation 3 av Agne
            Hansson m.fl. -- bifölls med acklamation.
          </note>
          <note>
            Mom. 4 (indexering av stödet avseende handikappanpassning av
            allmänna samlingslokaler)
          </note>
          <note>
            Utskottets hemställan bifölls med 206 röster mot
          </note>
          <note>
            48 för reservation 4 av Agne Hansson och Birger
          </note>
          <note>
            Andersson. 50 ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Konstitutionsutskottets betänkande KU11
          </note>
          <note>
            Mom. 1 (avslag på de i propositionen 1990/91:60
          </note>
          <note>
            framlagda lagförslagen)
          </note>
          <note>
            Utskottets hemställan bifölls med 290 röster mot
          </note>
          <note>
            16 för reservation 1 av Hans Leghammar.
          </note>
          <note>
            Mom. 6 (reglering av myndigheternas försäljning av personuppgifter)
          </note>
          <note>
            Utskottets hemställan bifölls med 192 röster mot
          </note>
          <note>
            113 för reservation 5 av Anders Björck m.fl.
          </note>
          <note>
            Mom. 7 (användning av personnummer)
          </note>
          <note>
            Utskottets hemställan bifölls med 158 röster mot
          </note>
          <note>
            137 för reservation 6 av Anders Björck m.fl. 10
          </note>
          <note>
            ledamöter avstod från att rösta.
          </note>
          <note>
            Mom. 15 (decentralisering av statliga dataregister)
          </note>
          <note>
            Utskottets hemställan bifölls med 214 röster mot
          </note>
          <note>
            87 för reservation 10 av Birgit Friggebo m.fl. 3
          </note>
          <note>
            ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Konstitutionsutskottets betänkande KU29
          </note>
          <note>
            Mom. 1 (driftsstöd)
          </note>
          <note>
            Utskottets hemställan bifölls med 205 röster mot
          </note>
          <note>
            95 för reservation 1 av Anders Björck m.fl. 3
          </note>
          <note>
            ledamöter avstod från att rösta.
          </note>
          <note>
            Mom. 7 (anslaget till stöd för taltidningar)
          </note>
          <note>
            Utskottets hemställan -- som ställdes mot reservation 3 av Rolf
            L Nilson -- bifölls med acklamation.
          </note>
          <note>
            Mom. 10 (LL-stiftelsen)
          </note>
          <note>
            Utskottets hemställan bifölls med 196 röster mot
          </note>
          <note>
            107 för reservation 4 av Birgit Friggebo m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Meddelande om samlad votering
          </note>
          <note>
            Talmannen meddelade att utrikesutskottets betänkande UU14 samt
            arbetsmarknadsutskottets betänkanden AU11 och AU12 skulle avgöras
            i ett sammanhang efter avslutad debatt samt att AU11
          </note>
          <note>
            och AU12 skulle debatteras gemensamt.
          </note>
          <note>
            5 § Europeiska konventionen angående skydd för de mänskliga rättigheterna
          </note>
          <note>
            Föredrogs
          </note>
          <note>
            utrikesutskottets betänkande
          </note>
          <note>
            1990/91:UU17 Europeiska konventionen angående skydd för de mänskliga
            rättigheterna (prop.
          </note>
          <note>
            1990/91:79).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            6 § Vissa anslag m.m. inom utrikesdepartementets område
          </note>
          <note>
            Föredrogs
          </note>
          <note>
            utrikesutskottets betänkande
          </note>
          <note>
            1990/91:UU14 Vissa anslag m.m. inom utrikesdepartementets område
            (prop. 1990/91:100
          </note>
          <note>
            delvis).
          </note>
          <note type="speaker">
            Anf. 1 INGER KOCK (m):
          </note>
          <note>
            Herr talman! I utrikesutskottets betänkande UU14
          </note>
          <note>
            behandlas bl.a. Sveriges representation i utlandet.
          </note>
          <note>
            Utskottet konstaterar i likhet med förra året att den snabba
            demokratiseringsprocessen i Central- och
          </note>
          <note>
            Östeuropa ställer den svenska utrikespolitiken inför nya utmaningar
            och möjligheter.
          </note>
          <note>
            Utvecklandet av Sveriges bilaterala förbindelser med länder som
            nu demokratiseras kommer att ställa större krav på utrikesförvaltningens
            resurser.
          </note>
          <note>
            Det gångna årets händelsutveckling i de tre baltiska staterna
            har ytterligare understrukit behovet och värdet av det av oss
            moderater tidigare framförda kravet på en svensk diplomatisk representation
            i de tre baltiska huvudstäderna.
          </note>
          <note>
            Det är därför positivt att utredningsmannen i den nyligen avslutade
            Östeuropautredningen, som tillsattes för att göra en samlad översyn
            av verksamhetsinriktningen och resursbehovet i
          </note>
          <note>
            Central- och Östeuropa, föreslog att personalstyrkan vid avdelningskontoren
            i Tallinn och Riga skall förstärkas med sammanlagt fyra tjänster.
            Kontoren skall också enligt förslaget tillföras speciell kompetens
            när det gäller biståndsfrågor, informationsfrågor samt administrativa,
            konsulära och kulturella frågor.
          </note>
          <note>
            Vi välkomnar denna förstärkning som tillgodoser de yrkanden som
            vi moderater fört fram när det gäller tilldelandet av tillräckliga
            resurser och arbetsmöjligheter som svarar mot de närmaste årens
            avgörande utveckling i de baltiska staterna.
          </note>
          <note>
            Vi har också i den moderata motionen särskilt betonat värdet
            av en kvalificerad politisk rapportering och ekonomiska kontakter
            samt av att viseringsärendena kan hanteras snabbt för att underlätta
            resandet och möjliggöra täta kontakter mellan Sverige och de baltiska
            staterna.
          </note>
          <note>
            Vi noterar också med tillfredsställelse att Sverige kommer att
            öppna ett informationskontor även i
          </note>
          <note>
            Vilnius. Därmed har ytterligare ett sedan länge framfört moderat
            krav tillgodosetts.
          </note>
          <note>
            Herr talman! Sveriges Radios sändningar på estniska och lettiska
            har bidragit till att stärka de svenska förbindelserna med Estland
            och Lettland.
          </note>
          <note>
            Redan vid förra årets budgetbehandling betonade vi moderater
            vikten av att sändningar även på litauiska kom till stånd. Vi
            ville också anslå 1
          </note>
          <note>
            milj.kr. extra till Sveriges Radio för att göra detta möjligt.
            Tyvärr avstyrkte utskottets majoritet då vårt yrkande. Under det
            gågna året har emellertid sändningar på litauiska kommit i gång
            och pågår tills vidare.
          </note>
          <note>
            Behovet av utvidgade sändningar på estniska, lettiska och litauiska
            framstår i dag som uppenbart.
          </note>
          <note>
            Sverige kan spela en viktig roll när det gäller att se till att
            baltiska medborgare får tillgång till ett allsidigt och kontinuerligt
            nyhetsflöde.
          </note>
          <note>
            De sovjetiska hoten och ockupationen av de lokala radio- och
            TV-stationerna understryker vikten av fria etermedia. Vi moderater
            har därför i vår motion föreslagit att ytterligare 3 milj.kr.
            anslås för att möjliggöra utvidgade sändningar på estniska och
            lettiska och permanenta sändningar på litauiska i samma omfattning.
          </note>
          <note>
            Vid årdets budgetbehandling har vi med glädje kunnat konstatera
            att utskottet stöder det moderata förslaget och anser att radiosändningarna
            från Sverige på de tre baltiska språken fyller en symbolisk funktion
            som uttryck för vårt lands stöd för Baltikums självständighetssträvanden
            och en viktig praktisk informationsfunktion för utsatta människor.
            Utskottet uttalar även att det finns en stor efterfrågan på utländska
            sändningar.
          </note>
          <note>
            Det moderata yrkandet på ytterligare 3 milj.kr. till
          </note>
          <note>
            Sveriges Radios programverksamhet för utlandet för att tillgodose
            detta tillstyrks. Vi konstaterar också med tillfredsställelse
            att utskottet uppmanar regeringen att återkomma i tilläggsbudgeten
            med ett sådant förslag.
          </note>
          <note>
            Herr talman! Att människor på olika sätt engagerar sig för fredsarbetet
            är positivt och angeläget. Men det är enligt vår mening osäkert
            om man genom särskilt stöd skall ge vissa organisationer särskilda
            resurser för att driva opinionsbildning i dessa frågor.
          </note>
          <note>
            Vi anser att det är viktigt att det svenska föreningslivet inte
            blir beroende av riktade bidrag från staten. Skall det civila
            samhället värnas, måste vi också slå vakt om ett fritt och oberoende
            föreningsliv. Därför bör den styrning som ligger i att staten
            utpekar verksamhetsinriktningar för ideella föreningar avskaffas.
          </note>
          <note>
            Vi föreslår att detta anslag under F 3 reduceras till
          </note>
          <note>
            10 milj.kr.
          </note>
          <note>
            Vi kan inte heller ställa oss bakom utskottets principiella syn
            att detta anslag på sikt bör öka till att motsvara 1 " av försvarsanslaget.
          </note>
          <note>
            Att höjningen av ett anslag automatiskt skall knytas till höjningen
            av ett annat är främmande för svenska budgetprinciper, och vi
            anser denna koppling helt omotiverad.
          </note>
          <note>
            Inte heller delar vi uppfattningen att en internationell kunskapsbank
            för försvarsindustrins omställning skall finansieras med statliga
            medel.
          </note>
          <note>
            När krigsmaterielindustrin på olika håll i världen kommer att
            genomgå en omstrukturering till följd av en internationell nedrustning,
            anser vi att det i första hand är företagen själva och industrins
            branschorganisation som bör göra de erforderliga utredningarna
            och samla de praktiska erfarenheterna av den övergång från militär
            till civil produktion som gjorts på olika håll i världen.
          </note>
          <note>
            Med det anförda, herr talman, yrkar jag bifall till reservation
            nr 6 och i övrigt bifall till hemställan i utskottets betänkande.
          </note>
          <note type="speaker">
            Anf. 2 BIRGITTA HAMBRAEUS (c):
          </note>
          <note>
            Herr talman! Centerpartiet betonar vikten av ett alltmer intensivt
            samarbete med alla Europas länder.
          </note>
          <note>
            Tjeckoslovakiens president mottogs i torsdags med ovationer i
            NATOs högkvarter. Han bad om förlåtelse för allt det hat hans
            folk lärt sig att rikta mot väst och vädjade om västvärldens stöd
            i den svåra ekonomiska omställningen som hans land nu genomgår.
            Vaclav Havel väcker en djup sympati och hopp om framtiden. Man
            känner en stor lust att komma nära ett folk som har en så skön
            president.
          </note>
          <note>
            De flesta svenskar är ivriga att hjälpa Polen och de baltiska
            staterna i deras kamp för bättre levnadsförhållanden. Många ger
            frivilliga bidrag och far dit på egen bekostnad och levererar
            redskap och andra förnödenheter.
          </note>
          <note>
            Särskilt viktigt är det att det tekniska bistånd som vi lämnar
            är så framsynt modernt att miljön räddas.
          </note>
          <note>
            Vi har i hög grad vår miljö gemensam med våra grannländer. När
            familjejordbruket nu åter blir verklighet och de enorma socialiserade
            gårdarna delas upp i lagom stora enheter, är det viktigt att det
            s.k. alternativa, eller ekologiska, lantbrukets möjligheter också
            demonstreras. Det gäller att kunna bruka gårdens resurser uthålligt,
            utan att behöva köpa kemikalier och andra insatsråvaror.
          </note>
          <note>
            Det är bra att regeringen föreslår 300 milj.kr. till
          </note>
          <note>
            Baltikum, Central- och Östeuropa. Det tragiska är emellertid
            att regeringen tar pengarna från uhjälpen.
          </note>
          <note>
            De fattigaste ländernas behov av samarbete och bistånd är nu
            större än någonsin. Under några decennier utvecklades u-länderna
            positivt, särskilt om man ser till FNs index för mänsklig utveckling,
          </note>
          <note>
            HDI. Livslängden och läskunnigheten ökade, och fler kunde bestämma
            över tillräckligt stora resurser för en anständig levnadsnivå.
          </note>
          <note>
            Men utvecklingen har blivit negativ efter oljechockerna på 70-
            och 80-talen och den enorma skuldbörda som de internationella
            bankernas överlikviditet vältrade över på u-länderna.
          </note>
          <note>
            Resursflödet går nu från u-länderna till i-länderna.
          </note>
          <note>
            Kyrkornas u-forum säger: Stoppa u-ländernas bistånd till de rika.
          </note>
          <note>
            U-länderna är också med rätta oroade över att de rika länderna
            nu ägnar sig mer åt att hjälpa östländer än åt deras enorma behov.
          </note>
          <note>
            Sverige har nu gjort sällskap med de ljummare biståndsgivarna
            i Europa och börjat urholka uhjälpen.
          </note>
          <note>
            Centern vill behålla enprocentsmålet och stödja central- och
            östländerna via en ny anslagspost i
          </note>
          <note>
            UDs budget: A 10. Vi föreslår 300 milj.kr. för nästa budgetår
            men vill att anslaget skall fördubblas under den kommande treårsperioden.
            Herr talman! Jag yrkar bifall till reservation nr 3.
          </note>
          <note>
            I anslagsposten F3 lämnas stöd till fredsforskning och fredsarbete.
          </note>
          <note>
            Vi fick nyss av Inger Koch en klar deklaration om att moderaterna
            tar avstånd från allt statligt stöd i detta sammanhang. Det är
            välgörande när man talar i klartext, men jag är ganska chockerad
            över hennes inlägg.
          </note>
          <note>
            Riksdagen har slagit fast målsättningen att detta anslag bör
            uppgå till minst 1" av försvarsbudgeten.
          </note>
          <note>
            Detta år bryter regeringen utvecklingen och föreslår en reell
            minskning.
          </note>
          <note>
            Centerpartiet anser att vi åtminstone inte skall tillåta att
            anslagsutvecklingen går i motsatt riktning mot det mål som riksdagen
            tidigare lagt fast och föreslår en ökning med 1,5 miljoner.
          </note>
          <note>
            Kriget som metod att lösa konflikter blir allt orimligare. När
            motsättningarna mellan öst och väst nu minskat har de fruktansvärda
            klyftorna mellan rika och fattiga, mellan nord och syd, blivit
            en påtaglig konfliktrisk. Vapenhandlarna tjänar miljarder på att
            sälja till u-länder.
          </note>
          <note>
            Vapenströmmarna till syd är strida. Ett nytt skrämmande mönster
            avtecknar sig. När den rika världens ekonomiska intressen hotas,
            kommer det alltid att gå att finna en regim som bryter mot folkrätten
            att slå ned.
          </note>
          <note>
            Det är livsviktigt att stödja de krafter som söker andra sätt
            att lösa konflikter än genom våld. Fredsoch konfliktforskningen
            måste få alla pengar den behöver. De grupper av frivilliga som
            tar de nya initiativen för att brygga över motsättningar mellan
            människor måste få ägna sig åt sina projekt i stället för att
            hämmas av brist på pengar.
          </note>
          <note>
            Herr talman! Jag ber att få yrka bifall till reservation nr 7.
          </note>
          <note type="speaker">
            Anf. 3 INGER KOCH (m) replik:
          </note>
          <note>
            Herr talman! Vi tar inte alls avstånd från allt statligt stöd
            på detta område, Birgitta Hambraeus.
          </note>
          <note>
            Vi föreslår att det skall reduceras. Men det finns fortfarande,
            enligt vårt förslag, 10 milj.kr. kvar på detta anslag. Vi tycker
            att det är mycket pengar.
          </note>
          <note>
            Freds- och konflikforskningen är mycket viktig. Jag tror att
            sådan forskning i all synnerhet behövs i det läge som vi nu befinner
            oss i. Vi har därför i andra sammanhang föreslagit att det skall
            inrättas två professurer som sysslar med detta, en vid Uppsala
            universitet och en vid Stockholms universitet.
          </note>
          <note>
            Detta har inte bifallits tidigare. Nu kommer förslaget att behandlas
            i ett annat utskott. Vi hoppas att centern stöder oss där.
          </note>
          <note type="speaker">
            Anf. 4 BIRGITTA HAMBRAEUS (c)
          </note>
          <note>
            replik:
          </note>
          <note>
            Herr talman! Jag är glad att Inger Koch något fick bredda sitt
            inlägg. På hennes första inlägg lät det som om man bara ville
            reducera det statliga anslaget till den oerhört viktiga freds-
            och konfliktforskningen, liksom till de rörelser som försöker
            samla nya idéer och nya människor, så att man skall kunna finna
            nya vägar för konfliktlösning. Fortfarande vill alltså moderaterna
            reducera det fria anslaget. Centerpartiet anser att det är en
            absolut felaktig väg att gå. Därför har vi föreslagit att det
            skall anslås ytterligare 1,5 milj.kr.
          </note>
          <note type="speaker">
            Anf. 5 JAN JENNEHAG (v):
          </note>
          <note>
            Herr talman! Informationen i Sverige om EG-
          </note>
          <note>
            frågorna kan sägas ha drivits helt på massmediernas villkor.
            De politiska partierna har därför här samma svårigheter att vinna
            gehör för sina ståndpunkter som när det gäller många andra frågor.
            Det faktum att vi nästan helt saknar resurser för en allsidig
            bedömning av Sveriges möjligheter till samarbete med de övriga
            europeiska länderna gör att vi behöver en bred belysning av EG-
            och
          </note>
          <note>
            Europafrågorna. Nästan alla partier har ju uttalat sig för en
            folkomröstning i EG-frågan.
          </note>
          <note>
            Birgitta Hambraeus var inne på den allt större snedfördelningen
            beträffande u-länderna och den rika världens ökande utplundring
            av u-länderna, vilket gör det än mer angeläget att återgå till
            det mål som vi har haft när det gäller den del av bruttonationalprodukten
            som skall anslås till ulandsbistånd. Vi bör alltså placera bidragen
            till
          </note>
          <note>
            Baltikum, Central- och Östeuropa utanför biståndsbudgeten. Jag
            tycker att detta är helt klart.
          </note>
          <note>
            Det har också under lång tid ständigt riktats frågor om sambandet
            härvidlag. Det finns inte tillstymmelse till rationalitet i att
            låta i och för sig angelägna biståndsbehov beträffande Baltikum,
          </note>
          <note>
            Central- och Östeuropa konkurrera med det traditionella u-landsbiståndet.
          </note>
          <note>
            F 3-anslagets storlek och fördelning belyser också skillnaden
            i synsätt när det gäller det som samhällets stöd används till.
            Om vi ser försvaret i vid mening som ett försök att undanröja
            hot, kan vi naturligvis säga att det fredsarbete som bedrivs av
            olika organisationer på längre sikt är en komponent i totalförsvaret,
            varför det bör ha samhällets stöd i en utsträckning som åtminstone
            något så när motsvarar arbetets betydelse. Det mycket blygsamma
            enpromillemålet borde mot denna bakgrund vara någonting självklart.
          </note>
          <note>
            Stockholms internationella fredsforskningsinstitut,
          </note>
          <note>
            SIPRI, har haft anslag som under ett antal år har urholkats.
            Jag tycker att det är självklart att vi redan nu bör börja med
            att återställa 1985 års reala nivå. Enligt min mening finns det
            i dag ännu mindre möjligheter att vända sig mot förslaget i vänsterpartiets
            och miljöpartiets gemensamma reservation, om man 1985 ansåg att
            nivån var rationell. Argumenten för att vi skall uppnå den ifrågavarande
            nivån är alltså ännu starkare i dag.
          </note>
          <note>
            Herr talman! Jag yrkar bifall till de reservationer där vänsterpartister
            finns med.
          </note>
          <note type="speaker">
            Anf. 6 GÖSTA LYNGÅ (mp):
          </note>
          <note>
            Herr talman! De flesta av de förslag som utrikesutskottet har
            i sin anslagsframställning i det här betänkandet tycks mig väl
            avvägda. Jag skall koncentrera mig på det fåtal punkter där vi
            inom miljöpartiet har kommit till helt andra resultat och prioriteringar.
            Jag skall också ta upp några principfrågor som närmast tillhör
            kategorin ''m.m.''
          </note>
          <note>
            under titeln Anslag till utrikesförvaltningen, m.m.
          </note>
          <note>
            Under den senaste tiden har vi allt bättre förstått att de flesta
            av riksdagens partier vill ha en folkomröstning i EG-frågan. Möjligen
            kommer meningarna att gå isär huruvida den skall vara beslutande
            eller rådgivande. Troligen kommer det att gå isär angående vilka
            frågor som skall ställas.
          </note>
          <note>
            Redan finns det, herr talman, olika uppfattning om huruvida en
            sådan folkomröstning skall föregå våra förhandlingar om medlemskap
            i EG eller hållas efter dessa. I varje fall vill man tydligen
            att folk skall ta ställning. Förmodligen vill man också att folk
            skall veta vad frågan gäller. Förvånande är det då att utrikesutskottet
            avstyrkte vårt och vänsterpartiets yrkande om att vissa medel,
            exempelvis 20 milj.kr., skall avsättas för information gällande
            Europafrågorna.
          </note>
          <note>
            Så gäller det anslagen till information och forskning om fred
            och nedrustning. Den åsyftade proportionen mellan denna ram, F
            3, och försvarskostnaderna är 1:1000, en promille, herr talman!
            Men inte ens detta mäktar man med i dagens statsfinansiella läge,
            som det heter. Nog borde man vända på det och säga att man i dagens
            internationellt instabila läge inte kan ha råd att vara utan en
            ökad kunskap om och en ökad informationsspridning om förutsättningar
            och villkor för en varaktig fred. Den där promillen skulle löna
            sig, dels ekonomiskt, eftersom behovet av försvarsutgifter kanske
            skulle minskas i en fredlig värld, dels mänskligt, eftersom varje
            krig innebär oerhörda mänskliga lidanden. I våra reservationer
            8--12 har vi gemensamt med vänsterpartiet beskrivit en del projekt,
            som verkligen skulle göra rätt för utökade anslag från
          </note>
          <note>
            F 3-ramen. Det här gäller ideella föreningar, fredssträvande
            besjälade individer som vi bör stödja aktivt. Intressant och något
            deprimerande är moderaternas negativa inställning att sådant arbete
            skall göra av enskilda initiativtagare. Vi tycker att sådant arbete
            skall göras och att man skall inspirera till det.
          </note>
          <note>
            Låt mig också kommentera den stora ökningen av
          </note>
          <note>
            EFTA-anslaget, som motiveras av uppbyggande av institutioner
            för samarbetet med EG. Just nu är det väl informationen om EG
            som är viktig. Det är den situation som vi har nu. Vi har inte
            kommit längre än. Vi vill som sagt bygga upp informationen och
            öka kunskapen. Därför föreslår vi en ändring av profileringen
            av anslaget.
          </note>
          <note>
            Så några ord om FN och jämlikheten. Självfallet är det omöjligt
            att påverka olika länders representation i FN i sådana här frågor.
            Man har ju också mycket olika syn på kvinnofrågor i olika länder.
            Det finns olika religioner och olika kulturer.
          </note>
          <note>
            Men just därför är det så viktigt att de internationellt anställda
            inom organisationen visar att könskvotering är möjlig och att
            den är önskvärd.
          </note>
          <note>
            Man har faktiskt också i FN bestämt att könskvotering skall eftersträvas.
            Det skall vara minst 35 % av det minst representerade könet. Men
            hittills har effekten varit att de lägst betalda arbetena huvudsakligen
            besätts av kvinnor, medan män återfinns i stor majoritet vid nivå
            D och högre.
          </note>
          <note>
            Speciellt har hittills inte någon kvinna varit generalsekreterare
            och inte heller har någon mig veterligt varit en seriös kandidat
            till den posten.
          </note>
          <note>
            Detta är, herr talman, inte bara en rättvisefråga.
          </note>
          <note>
            Mycket skulle också vinnas på att kvinnligt tänkande spelar den
            framträdande roll i den organisation som är satt att skydda freden
            i världen.
          </note>
          <note>
            Herr talman! Jag står bakom alla de reservationer som Inger Schörling
            undertecknat. Men speciellt vill jag yrka bifall till reservation
            2, om anslag till informationskampanjen om EG, till reservation
            4
          </note>
          <note>
            som gäller jämställdheten inom FN och till reservation 9 där
            ett antal ideella organisationer namnges för vilka vi vill ha
            ökat stöd; det är Jordens vänner, U-landshjälp, Folk till folk,
            Framtiden i våra händer och Svalorna. Givetvis gäller det många
            många fler som utför ett fantastiskt arbete för fred, solidaritet
            och internationell förståelse.
          </note>
          <note type="speaker">
            Anf. 7 STIG ALEMYR (s):
          </note>
          <note>
            Herr talman! Låt mig börja med att yrka bifall till utrikesutskottets
            betänkande på samtliga punkter.
          </note>
          <note>
            Karl-Erik Svartberg och jag har delat upp majoritetens yttranden
            mellan oss. Karl-Erik
          </note>
          <note>
            Svartberg kommer senare att bl.a. tala om organisationsanslagen.
            Det är alltså ingen oartighet mot tidigare talare när jag nu inte
            bemöter bl.a.
          </note>
          <note>
            Gösta Lyngås inlägg; det kommer Karl-Erik
          </note>
          <note>
            Svartberg att göra.
          </note>
          <note>
            Detta betänkande, herr talman, handlar ju om den svenska utrikesförvaltningen,
            om alla våra känselspröt runt om i världen i kontakter med alla
            andra länder och alla andra folk. Det handlar om pengarna till
            utrikesförvaltningen i Stockholm. Det handlar om våra insatser
            för att förbättra förhållandena i Östeuropa. Det är ett utomordentligt
            viktigt anslag och diskussionen om det följs mycket noga i hela
            världen. Man läser utrikesutskottets betänkande och riksdagens
            protokoll på alla Sveriges ambassader och beskickningar runt om
            i världen.
          </note>
          <note>
            Det är klart, herr talman, att från tid till annan förskjuts
            tyngdpunkterna i det internationella arbetet; vissa delar av världen
            blir mer intressanta vissa tider och mindre intressanta andra
            tider. Då gör man omdisponeringar -- självklara förändringar --
            av våra resurser på olika håll i världen.
          </note>
          <note>
            Nu sker en uppbyggnad av våra resurser i östra och centrala Europa
            på grund av den fantastiska utveckling som vi upplevt där. Det
            betyder att vi måste flytta resurser från några andra platser
            till östra Europa. Det kommer sedermera förslag till riksdagen
            om detta. Redan nu har nya befattningar inrättats i Baltikum och
            vi överväger hur man skall förstärka resurserna i de andra nu
            fria demokratierna i centrala och östra Europa.
          </note>
          <note>
            Riksdagen får sedermera förslag om omdisponeringar på den punkten.
          </note>
          <note>
            Alldeles klart är, mina damer och herrar, att vi inte kan minska
            utrikesförvaltningens totala resurser.
          </note>
          <note>
            Det som centerpartiet föreslår -- Birgitta
          </note>
          <note>
            Hambraeus var mycket tyst om detta i talarstolen --
          </note>
          <note>
            är att skära ner 50 milj. på de redan knappa resurser som utrikesförvaltningen
            disponerar. Det betyder att man måste lägga ned åtminstone tio
            ambassader i världen -- väljer man småambassader måste man lägga
            ner många fler -- för att spara 50 milj. Jag tycker att det närmast
            är en förolämpning mot den hårt arbetande utrikesförvaltningen
            som runt om i världen, ofta med betydande underbemanning, arbetar
            för att förbättra Sveriges kontakter, för att sprida kunskap om
            Sverige och för att förmedla information om sina länder till den
            svenska utrikesförvaltningen.
          </note>
          <note>
            Jag skulle tycka att det vore värdefullt om Birgitta
          </note>
          <note>
            Hambraeus ville redovisa för kammaren var resurserna skall tas.
            Var skall ni skära 50 milj.? Tala om det för den del av utrikesförvaltningen
            som så småningom kommer att läsa protokollet från den här riksdagsdebatten.
          </note>
          <note>
            Vi ökar särskilda insatser till Baltikum, dit vi i år, liksom
            tidigare år och också det kommande, ger 300
          </note>
          <note>
            milj. Det är diskussion om var de pengarna skall tas. Jag har
            tidigare i kammaren beklagat att det visat sig nödvändigt att
            ta dem från biståndsanslagen. Vi har inga andra friska pengar.
          </note>
          <note>
            På den punkten råder det nu delade meningar mellan representanter
            i utrikesutskottet. Det finns de som vill ha ett särskilt anslag;
            centerpartiet vill ha det för det anslag vi diskuterar i dag.
          </note>
          <note>
            Socialdemokraterna tar pengarna från biståndsanslagen, som vi
            kommer att diskutera den
          </note>
          <note>
            2 maj. Det gör även folkpartiet, men folkpartiet ökar på anslaget
            litet för att få utrymme för de här pengarna. Den debatten tar
            vi sedan. Jag vill bara för dagen säga att jag naturligtvis mycket
            beklagar att det inte har varit möjligt att hitta 300 friska miljoner
            de här åren -- förra, detta och nästa år --
          </note>
          <note>
            utan att vi har varit tvungna att ta pengarna från biståndsanslagen.
          </note>
          <note>
            Gösta Lyngå talade om folkomröstning. Det blir sedermera ett
            betänkande till kammaren om de förslag om folkomröstning som har
            lagts från olika partier. Det finns olika alternativ som vi för
            närvarande resonerar om. Det finns de som önskar att man skall
            ha en folkomröstning innan en ansökan om medlemskap lämnas till
            EG. För min egen del är jag av den bestämda uppfattningen att
            om det skall hållas en folkomröstning skall beslutet om det fattas
            av den riksdag som väljs i höst, och att det i så fall skall vara
            en folkomröstning först vid den tidpunkt då vi har ett avtal att
            rösta om. Andra vill som sagt att man skall ha en folkomröstning
            vid annan tidpunkt. Betänkandet kommer till riksdagen och vi kommer
            att behandla denna fråga någon gång i juni.
          </note>
          <note>
            Det finns förslag om särskilda medel för att sprida upplysning
            om EG. Det har utskottet också uttalat sig om och föreslår att
            regeringen återkommer till riksdagen med pengar på tilläggsstat
            för att ge en omfattande EG-information. Vi gör bedömningen att
            det är viktigt. Det är mycket viktigt. Vilken anslutningsform
            vi än skall ha och vilka relationer vi än skall ha till den gemensamma
            marknaden är det av största betydelse att medborgarna så långt
            som möjligt informerar sig om vad det här betyder.
          </note>
          <note>
            Herr talman! Det är viktigt med den ökade satsningen i östra
            Europa. Jag skulle kunna tänka mig att vi under kommande år måste
            öka insatserna där. Det är dyrt. Det krävs insatser av skilda
            slag, inte minst samarbete på miljöområdet.
          </note>
          <note>
            Jag vill till slut tillägga att det ju inte bara är via dessa
            anslag som Sverige engagerar sig i östra
          </note>
          <note>
            Europa. Strax före jul anslog vi över en halv miljard i den östeuropeiska
            utvecklingsbank ur vilken östra och centrala Europa kan få låna
            pengar för sin satsning på industriell utbyggnad och miljö.
          </note>
          <note>
            Herr talman! Än en gång yrkar jag bifall till utrikesutskottets
            förslag.
          </note>
          <note type="speaker">
            Anf. 8 BIRGITTA HAMBRAEUS (c)
          </note>
          <note>
            replik:
          </note>
          <note>
            Herr talman! Stig Alemyr beklagade att man hade varit tvungen
            att ta 300 milj. från biståndet. På samma sätt beklagar vi från
            centerpartiets sida att vi, för att få vårt budgetalternativ att
            gå ihop, varit tvungna att ta 50 milj. från UDs förvaltningsanslag.
          </note>
          <note>
            Det är en fråga om prioriteringar. Vi vet att det pågår utredningar
            inom UD, och regionambassader kan förmodligen vara en god lösning.
          </note>
          <note>
            Samtidigt har vi konstaterat att det nu i det mer intensiva samarbetet
            med öst kan behövas mer resurser. Men vi tycker att det är viktigare
            att hålla uppe biståndsanslaget; socialdemokraterna prioriterar
            annorlunda.
          </note>
          <note type="speaker">
            Anf. 9 GÖSTA LYNGÅ (mp) replik:
          </note>
          <note>
            Herr talman! Det förekommer ju redan väldigt mycket information
            när det gäller EG-situationen, men den drivs på företagarnas villkor.
            Det är de som lägger mycket pengar på reklam för ett EG
          </note>
          <note>
            som de ser som ett kortsiktigt ekonomiskt lönsamt företag. Det
            är säkert en korrekt bedömning från deras sida. Men mot det måste
            sättas en allsidig information om vad som händer med arbetslöshet,
            vad som händer i kvinnofrågan m.m. Jag kan inte se att det finns
            särskilt stor anledning att vänta med sådan information. Det är
            faktiskt bråttom. Det är nu frågan diskuteras och det är nu en
            allsidig information behövs.
          </note>
          <note>
            När det gäller tiden för folkomröstning tyckte jag mig höra --
            och det var jag mycket tillfredsställd över -- att Stig Alemyr
            menar att den skall ske redan vid höstens val. Var det korrekt
            uppfattat är jag mycket glad, var det inte korrekt uppfattat kanske
            jag kan få en korrigering.
          </note>
          <note type="speaker">
            Anf. 10 STIG ALEMYR (s) replik:
          </note>
          <note>
            Herr talman! Det var inte korrekt uppfattat. Det är den riksdag
            som väljs vid höstens val som har att fatta beslut om eventuellt
            kommande folkomröstning.
          </note>
          <note>
            Jag vill vidare säga till Gösta Lyngå att det redan förekommer
            i mycket stor utsträckning information om EG inom de politiska
            partierna och inom folkbildningsorganisationerna. Centerpartiet
            har satt i gång en stor kampanj för att informera, vi gör det
            inom mitt eget parti, inom ABF och i fackföreningsrörelsen. Jag
            är ofta ute på möten och informerar om hur riksdagen ser på EG-frågorna.
          </note>
          <note>
            Det pågår alltså något alldeles utomordentligt viktigt. Jag tror
            att vi skall stödja det ytterligare.
          </note>
          <note>
            Det är min bedömning att informationen skall kunna öka genom
            ytterligare samhälleliga insatser över framför allt folkrörelserna.
          </note>
          <note>
            Jag är, Birgitta Hambraeus, naturligtvis medveten om att man
            måste göra prioriteringar, men ändå är det ganska rimligt att
            begära av er att ni skall precisera var ute i världen vi skall
            dra ned på resurserna med 50 miljoner.
          </note>
          <note>
            Idén om regionambassader är inte dum. Jag tror att man t.ex.
            skulle kunna bygga upp regionala ambassader i södra Afrika i samband
            med utvecklingen där -- men det blir inte billigare. Jag har tittat
            på detta: det går åt lika mycket folk och det blir många resor.
            Organisationen blir effektivare, men det finns ingenting som säger
            att det automatiskt blir kostnadsbesparingar genom regionala ambassader.
            Ändå är idén så bra att man bör pröva den. Centralamerika är ett
            område i världen där regionala ambassader kan vara av betydelse.
          </note>
          <note>
            Jag vill alltså fortfarande, herr talman, pressa
          </note>
          <note>
            Birgitta Hambraeus på ett besked. Vill centerpartiet tala om
            för vårt folk runt om i världen var ni vill lägga ned dessa tio
            ambassader?
          </note>
          <note type="speaker">
            Anf. 11 GÖSTA LYNGÅ (mp):
          </note>
          <note>
            Herr talman! Jag försökte göra klart att jag anser att det är
            brådskande. Väldigt mycket görs redan nu för en allt starkare
            EG-anpassning, och preludier till en EG-ansökan är i full gång.
            Det är mycket viktigt att folkomröstningen kommer i ett skede
            när den kan påverka utvecklingen. Det är ändå så att folket skall
            påverka utvecklingen av sin framtid. Jag tycker att både den ekonomiska
            satsningen på en informationskampanj, som skall genomföras på
            ett objektivt sätt, och själva folkomröstningen skall äga rum
            så snart som möjligt.
          </note>
          <note type="speaker">
            Anf. 12 BIRGITTA HAMBRAEUS (c)
          </note>
          <note>
            replik:
          </note>
          <note>
            Herr talman! Riksdagen har inte som uppgift att i detalj lägga
            sig i hur regeringen skall göra prioriteringar. Stig Alemyr vet
            mycket väl att regeringen måste utreda det och komma med ett förslag
            till riksdagen.
          </note>
          <note>
            Det pågår ett rationaliseringsarbete inom UD, och vi har sagt
            att man bör överväga inte minst regionambassader som en möjlighet.
            Det förefaller mycket märkligt att en regionambassad, där en ambassadör
            har hand om flera länder, skulle bli lika dyr som ambassader i
            samtliga länder i regionen.
          </note>
          <note>
            Det måste vara ett missförstånd från Stig Alemyr.
          </note>
          <note type="speaker">
            Anf. 13 STIG ALEMYR (s) replik:
          </note>
          <note>
            Herr talman! Birgitta Hambraeus försöker krångla sig ut ur denna
            svårighet genom att säga att det inte är riksdagen som skall besluta
            var vi skall lägga ned ambassader. Det har vi gjort nästan vartenda
            år. Vi har haft bataljer om generalkonsulat i Milano, om generalkonsulat
            i norra Nordamerika osv. och har -- efter regeringens förslag
            -- diskuterat var man skall dra ned på eller öka verksamheten.
          </note>
          <note>
            Nu beslutar vi om att öka insatserna i östra Europa.
          </note>
          <note>
            Det är klart att det är regeringen som gör utredningsarbetet
            och som har att komma till riksdagen, men 50 miljoner är en dramatiskt
            stor summa. En sådan minskning betyder så kraftiga neddragningar
            att man inte bara kan säga att regeringen får klara detta på något
            sätt.
          </note>
          <note>
            Vad regeringen nu håller på att försöka ordna är sådana omprioriteringar
            med nuvarande anslag att vi kan öka insatserna i östra och centrala
            Europa.
          </note>
          <note>
            Det betyder ganska hårda bud på sina håll. Men därutöver vill
            ni dra ned 50 miljoner på anslagen, vilket, som jag har sagt,
            motsvarar minst tio ambassader. Det är er skyldighet att tala
            om varifrån det skall tas.
          </note>
          <note type="speaker">
            Anf. 14 GÖRAN ALLMÉR (m):
          </note>
          <note>
            Herr talman! Jag har begärt ordet i denna debatt med anledning
            av motion U632, som rör förbindelserna med Republiken Kina (Taiwan).
          </note>
          <note>
            Vi motionärer är klart besvikna över den behandling motionen
            fått i utrikesutskottet. Det verkar som om utskottet inte riktigt
            förstått vad vi är ute efter. Måhända kan denna brist på förståelse
            hänga samman med att vi uttryckt oss oklart i motionen och dess
            hemställan. Jag skall därför ta kammarens tid i anspråk en stund
            för att försöka förklara varför vår motion är så viktig.
          </note>
          <note>
            Motionen framhåller den enastående ekonomiska utveckling som
            Republiken Kina genomgått och hur handelsutbytet mellan Sverige
            och Taiwan ständigt ökat, så att Republiken Kina nu är Sveriges
            näst största handelspartner i Asien efter Japan.
          </note>
          <note>
            Motionen klargör också hur förbindelserna mellan
          </note>
          <note>
            Sverige och denna viktiga handelspartner fungerar i avsaknad
            av officiella diplomatiska relationer. På detta område finns hinder
            som enligt vår uppfattning måsta undanröjas i så stor utsträckning
            som möjligt.
          </note>
          <note>
            Jag hade förmånen att nyligen tillsammans med en riksdagskollega
            göra ett studiebesök i Republiken
          </note>
          <note>
            Kina. Vi fick mycken intressant och nyttig information om förhållandena
            i republiken och om handelsförbindelserna med Sverige. Vi hade
            under veckan två sammanträffanden med chefen för det ännu så länge
            privatfinansierade svenska handelskontoret i Taipei, Swedish Industries
            Trade
          </note>
          <note>
            Representative Office (SITRO). Det är framför allt den information
            som gav oss då som styrkt mig i min uppfattning att något måste
            göras för att förbättra förbindelserna mellan de båda länderna.
          </note>
          <note>
            Jag skall här kortfattat redogöra för SITROs information och
            synpunkter.
          </note>
          <note>
            Vi fick veta att Republiken Kina står inför sin största satsning
            någonsin. Under åren 1991 till 1996
          </note>
          <note>
            avser republiken att genomföra en infrastrukturell investeringsplan,
            som totalt kommer att omfatta ca
          </note>
          <note>
            2 900 miljarder kronor.
          </note>
          <note>
            Som de för svenskt vidkommande mest intressanta projekten redovisades:
          </note>
          <note>
            1. En satsning på energiförsörjningen om totalt ca
          </note>
          <note>
            210 miljarder kronor, inkluderande som största enskilda objekt
            Taiwans fjärde kärnkraftverk.
          </note>
          <note>
            2. En miljövårdssatsning om totalt ca 210 miljarder kronor med
            investeringar inom luft-, vatten- och avfallshantering.
          </note>
          <note>
            3. Transport och telekommunikation, där man lägger de största
            investeringarna med totalt ca 570
          </note>
          <note>
            miljarder kronor.
          </note>
          <note>
            4. Bostäder och byggande, där satsningen omfattar ca 228 miljarder
            kronor på bostäder och offentliga byggnader. Bl.a. beräknas drygt
            900 000 nya lägenheter byggas under perioden.
          </note>
          <note>
            5. Utvecklingsstöd för vissa industrigrenar om sammanlagt ca
            114 miljarder kronor.
          </note>
          <note>
            Det preliminära underlag som presenterats antyder klart enligt
            SITRO att sexårsplanen inte enbart innehåller osedvanligt goda
            förutsättningar för svensk varuexport till Republiken Kina utan
            också för industriellt samarbete inom en rad områden.
          </note>
          <note>
            SITRO framhöll också, att Taiwans politiska isolering i kombination
            med kineskulturens utpräglade prestigekänslighet gör landets myndigheter
            ytterst känsliga för alla sådana politiska gester som kan tolkas
            som uttryck för en positiv inställning till Republiken Kina. Detta
            faktum får, naturligt nog, konsekvenser dels för de politiska
            konkurrensmedel som måste användas i syfte att skapa konkurrenskraftiga
            förutsättningar för handelsrelationer med Taiwan, dels för de
            lokala representationskontorens roll och uppgifter.
          </note>
          <note>
            Vid vår förfrågan om vad som inrymdes i begreppet politiska konkurrensmedel
            klargjorde SITROs chef att de främst utgjordes av direkta myndighetskontakter,
            representationskontorens officiella status och vad man kallade
            reciprociteten.
          </note>
          <note>
            Det framhölls att kraven på direkta myndighetskontakter har växt
            i takt med republikens ekonomiska framgångar och att de i dag
            utgör det viktigaste och effektivaste av de politiska konkurrensmedlen.
          </note>
          <note>
            Andra länder förväntas numera inbjuda taiwanesiska myndigheter
            och politiska befattningshavare för överläggningar eller möten
            med deras resp. motparter. SITRO framhöll också, att av likvärdig
            eller ännu större betydelse är motsvarande besök i Republiken
            Kina.
          </note>
          <note>
            Den franske industriministerns officiella besök i
          </note>
          <note>
            Taiwan under januari 1991 har enligt SITRO
          </note>
          <note>
            etablerat ett nytt, högre riktmärke. Man bedömer, att övriga
            länders agerande under 1990 och hittills under 1991 har tvingat
            upp nivån för effektiva insatser till minister- och statssekreterarnivå.
          </note>
          <note>
            Sverige har hittills inte i tillräcklig utsträckning utnyttjat
            de möjligheter som detta konkurrensmedel erbjuder.
          </note>
          <note>
            När det gäller representationskontorets officiella status konstaterade
            SITRO, att helt privatfinansierade kontor inte längre anses tillräckligt,
            men menade att Exportrådets övertagande av SITRO vid instundande
            halvårsskifte ger Sverige en tillfredsställande position på detta
            område. Man varnade dock för att nästa steg i utvecklingen, vilket
            för övrigt redan påbörjats, blir krav på att kontoren skall ledas
            av personal som är utsänd från resp. lands UD eller motsvarande
            officiell myndighet.
          </note>
          <note>
            Reciprociteten avser främst likvärdiga villkor för de utländska
            representationskontoren i Taipei och republikens kontor i utlandet.
            De utländska kontoren i Taipei har alla, inkl. Sveriges, medgivits
            vissa privilegier, dock i något varierande omfattning. Villkoren
            ger helt klart vissa, främst ekonomiska, lättnader för kontoren
            samt dessutom lätt och smidig tillgång till myndigheterna i republiken.
            Det senare underlättar enligt SITRO
          </note>
          <note>
            kontorens arbete i stor utsträckning och får betraktas som betydligt
            värdefullare än de rent ekonomiska fördelarna.
          </note>
          <note>
            Reciprocitetskravet har växt sig allt starkare, och
          </note>
          <note>
            SITRO anser att det inte helt kan uteslutas att allt striktare
            regler kan komma att införas och att kontors privilegier kan komma
            att inskränkas eller annulleras om alltför stora skillnader i
            villkoren består.
          </note>
          <note>
            Republiken Kinas kontor i Sverige har hittills inte erbjudits
            likvärdiga villkor. Det är därför enligt
          </note>
          <note>
            SITRO angeläget att en bättre balans uppnås i detta avseende.
            Inte främst inför risken att SITROs ekonomiska privilegier skulle
            försvinna, utan snarare på grund av att den nuvarande obalansen
            utnyttjas till vår nackdel i en rad andra, viktigare frågor.
          </note>
          <note>
            Avslutningsvis vill jag understryka att länder bedöms utifrån
            den grad av flexibilitet man visar i ovannämnda frågor. Sverige
            uppfattas för närvarande ligga någonstans i mitten på den europeiska
            skalan. Om vi önskar förbättra denna position, något som torde
            vara önskvärt med tanke på de stora statliga investeringarna under
            90-talet, krävs att vi agerar kraftfullt främst vad gäller direkta
            myndighetskontakter och i reciprocitetsfrågan.
          </note>
          <note>
            Självfallet är det vidare så, att frivilliga ''eftergifter''
          </note>
          <note>
            betalar sig bättre än de som tvingas fram under en förhandlingssituation.
            Av egenintresse bör Sverige därför identifiera sakfrågor där vi
            på eget initiativ kan genomföra förbättringar, något som dessutom
            skulle skapa en situation där även vi kunde ställa krav.
          </note>
          <note>
            Detta, herr talman, var vad vi ville uppnå med vår motion.
          </note>
          <note>
            Jag inser att det knappast lönar sig att mot ett enigt utskott
            yrka bifall till motionen. Men, herr talman, vi skall återkomma
            vid ett senare tillfälle. Jag hoppas dessutom, som utrikesutskottets
            ordförande Stig Alemyr sade, att man inom utrikesdepartementet
            läser riksdagsprotokollen och därefter redan nu påbörjar det viktiga
            och nödvändiga arbete som krävs för att på allvar förbättra förbindelserna
            med Republiken Kina.
          </note>
          <note>
            I detta anförande instämde Birger Hagård (m).
          </note>
          <note type="speaker">
            Anf. 15 HÅKAN HOLMBERG (fp):
          </note>
          <note>
            Herr talman! Birgitta Hambraeus sade nyss i sitt replikskifte
            med Stig Alemyr att hon beklagade att centern för att få sitt
            budgetförslag att gå ihop hade tvingats föreslå en neddragning
            av storleksordningen 50 milj.kr., vilket skulle gå ut över svensk
            representation utomlands. Det var bra att hon i varje fall beklagade
            det. Det vore mycket olyckligt om en sådan politik skulle förverkligas
            just nu eller de närmaste åren på grund av de mycket stora förändringar
            som har ägt rum. Med de demokratiska revolutionerna i Östeuropa
            och andra förändringar de senaste åren kommer kraven på svensk
            närvaro sannolikt att öka i många delar av världen.
          </note>
          <note>
            I det betänkande som vi nu har framför oss refereras vissa av
            de omprioriteringar och nya insatser som görs på grund av dessa
            stora internationella förändringar. Jag tänker då särskilt på
            den förstärkta svenska närvaron i Baltikum som kommit till dels
            på grund av den stora förändring som skett det senaste året, dels
            på grund av det starka svenska opinionstrycket för en aktivare
            och mer tydlig svensk hållning. Förändringarna i
          </note>
          <note>
            Östeuropa är centrala både när det gäller svensk närvaro utomlands
            och likaså för mycket annat som vi diskuterar här i dag.
          </note>
          <note>
            Jag kommer här naturligt in på finansieringen av det svenska
            östsamarbetet. Folkpartiet liberalerna har, som framgår av vår
            motion U203, föreslagit 50
          </note>
          <note>
            milj.kr. utöver det regeringen anslagit till samarbete med Baltikum.
            Vi har där ett större ansvar än andra länder. Till detta återkommer
            vi i biståndsbetänkandet.
          </note>
          <note>
            Partierna har olika uppfattningar om hur man tekniskt skall hantera
            östbiståndet och om hur det förhåller sig till det allmänna biståndet.
            Det är till stor del en smaksak ur vilket anslag östbiståndet
            tas. Däremot är det inte en smaksak om man väljer, eller låter
            bli att välja, att ta pengarna till östsamarbetet från u-hjälpen.
          </note>
          <note>
            Det är just detta som regeringen har gjort.
          </note>
          <note>
            Moderaterna har instämt i den politiken. Stig
          </note>
          <note>
            Alemyr beklagade att östhjälpen har tagits från uhjälpsanslaget.
            Moderaterna har inte ens uttalat ett beklagande, vilket jag anser
            uppseendeväckande.
          </note>
          <note>
            Jag vet att det finns medlemmar i detta parti som tycker det
            känns obehagligt med den attityd till biståndet som partiets företrädare
            i riksdagen ibland visar.
          </note>
          <note>
            Det är naturligtvis utomordentligt allvarligt om även i år det
            intrycket består, att Sverige på grund av förändringarna i Europa
            prioriterar ner insatserna för tredje världen. Det är visserligen
            sant att det behövs stora biståndsinsatser i Östeuropa, men de
            kan inte på något rimligt sätt jämställas med det traditionella
            u-landsbiståndet. De östeuropeiska länderna är inte u-länder.
            De är förhållandevis utvecklade europeiska länder som har råkat
            ut för ett politiskt och ekonomiskt katastrofalt system. De måste
            få stöd i olika former för att ta sig ut ur den återvändsgränd
            som de nu har befunnit sig i under 40 års tid. Men detta är inte
            jämförbart med u-landsbistånd.
          </note>
          <note>
            Det som länderna i Östeuropa efterfrågar är ett stöd av annat
            slag -- kunskapsöverföring, stöd till återuppbyggnad av demokratiska
            institutioner, politiska partier, tidningar, normala rättssystem
            och allt möjligt i den stilen. Det är mycket viktigt att vi klart
            håller fast vid principen att det som vi traditionellt har velat
            lägga inom enprocentsramen skall ligga kvar där och vara u-landsbistånd.
            Vad som kan komma därutöver kan användas på annat sätt, men enligt
            vår uppfattning skall östhjälpen under inga omständigheter tas
            från biståndet till tredje världen. I vårt samlade budgetalternativ,
            dvs. vårt förslag till budget inte bara för utrikesförvaltningen,
            har vi anvisat hur detta kan ske och också hur biståndet totalt
            sett kan öka i förhållande till regeringens linje utan att vi
            behöver börja tricksa med den svenska utlandsrepresentationen
            och annat. Till detta återkommer vi när biståndet skall behandlas.
          </note>
          <note>
            Det centrala i det svenska östbiståndet är naturligtvis insatserna
            för att hjälpa till att hålla informationsflödet i gång under
            eventuella nya perioder av våld och övergrepp, som vi såg i januari,
            och även på annat sätt bidra till att återupprätta kontakterna
            mellan Norden och de nordiska länder som har varit avskurna från
            resten av Norden -- Estland, Lettland och Litauen.
          </note>
          <note>
            Vi kan då från vår sida till vår stora glädje konstatera att
            vi har haft en total framgång med den motion som vi väckte om
            kraftigt utökade anslag till radiosändningar på de baltiska språken.
            Redan tidigare har det förekommit sändningar på estniska och lettiska,
            och i januari tillkom mer begränsade sändningar på litauiska.
            Att de är mer begränsade har naturligtvis att göra med svårigheten
            att i
          </note>
          <note>
            Sverige få fram litauisktalande personal för sändningarna. Men
            jag tror inte att det är några svårigheter att efter en stunds
            letande och litet beslutsamt arbete med detta få fram större möjligheter
            att sända på litauiska i samma utsträckning som redan sker på
            estniska och lettiska och också utöka sändningarna på alla dessa
            tre språk.
          </note>
          <note>
            Det vore dock allvarligt om den här utökningen skulle innebära
            att andra angelägna delar av de svenska utlandssändningarna fick
            dras in eller skäras ner, utöver vad som redan har skett, för
            att bereda utrymme åt sändningar på baltiska språk. Vi har därför
            begärt mer pengar till detta. Eftersom vi har redovisat också
            hur man kan allmänt öka det svenska ekonomiska engagemanget för
            Baltikums sak, hade det gått alldeles utmärkt att finansiera det
            här inom ramen för de 50 miljoner som vi har föreslagit.
          </note>
          <note>
            Det resultat som har nåtts i utskottet tillgodoser gott och väl
            de ambitioner som vi tycker att man kan ha i dagsläget. Det är
            möjligt att man skall återkomma längre fram med ytterligare insatser,
            beroende på hur läget utvecklas.
          </note>
          <note>
            Jag träffade i förra veckan en grupp baltiska journalister. En
            av de saker jag då fäste mig vid var att en av journalisterna
            från Lettland visade hur den tidning där han arbetar, Diena --
            en nystartad och, som det var tänkt, stor och ambitiös modern
            morgontidning --, såg ut före de svarta baskrarnas ockupation
            av tidningshuset i Riga. Det var en stor fin tidning, som såg
            ut ungefär som normala tidningar i väst. Nu, sade han och höll
            upp ett tunt stencilerat blad, ser vi ut så här.
          </note>
          <note>
            Detta säger något om det hårda informationsklimat som råder i
            de baltiska länderna efter händelserna i januari. Den relativa
            avspänningen har inte inneburit att situationen har återgått till
            det som gällde före övergreppen, utan de angrepp man då satte
            i gång mot det fria ordet pågår fortfarande.
          </note>
          <note>
            Tidningshuset är alltjämt ockuperat. TV-sändaren i Vilnius hålls
            besatt av sovjetiska trupper. Det finns en annan TV-sändare, i
            Kaunas, men den når inte särskilt långt. En av de journalister
            som ingick i den grupp som jag träffade sade: Jag bor själv mycket
            nära parlamentet i Vilnius, och jag kan inte få in litauisk TV.
            Han bor alltså i centrala staden.
          </note>
          <note>
            Det är ungefär som om han hade bott någonstans i centrala Stockholm
            och inte kunnat få in svensk television, därför att den enda sändare
            som var i funktion låg i en annan stad och hade mycket begränsad
            räckvidd.
          </note>
          <note>
            Det här är naturligtvis en oerhört riskabel situation.
          </note>
          <note>
            Vi vet inte vad som händer i Baltikum de närmaste månaderna och
            veckorna. Värdet av de svenska radiosändningarna på baltiska språk
            kan i den situationen inte överskattas.
          </note>
          <note>
            Det är därför, herr talman, en glädje för mig att kunna yrka
            bifall till utrikesutskottets hemställan i dess helhet.
          </note>
          <note type="speaker">
            Anf. 16 INGER KOCH (m) replik:
          </note>
          <note>
            Herr talman! Håkan Holmberg berörde i sitt inlägg vår syn på
            bistånd i allmänhet. Jag vill här deklarera att hjälpen till tredje
            världen är viktig, men det är också viktigt att det ges en effektiv
            hjälp som kommer till nytta, att den är ett stöd för de fattigaste
            folken.
          </note>
          <note>
            Detta skall vi diskutera om några veckor, så jag vill inte ta
            upp det till ytterligare diskussion nu. Men vi tycker det är lika
            viktigt att det ges hjälp till
          </note>
          <note>
            Östeuropa och Centraleuropa, som nu har möjlighet att utvecklas
            och där situationen i vissa hänseenden helt går att jämföra situationen
            med den som råder i vissa av u-länderna.
          </note>
          <note>
            För att snabbt få den hjälpen till stånd instämmer vi i regeringens
            finansieringsförslag. Vi tycker att det är viktigt att snabbt
            få fram pengar till de nya demokratierna. De behöver allt vårt
            stöd. De baltiska staterna är våra närmaste grannar. Det är viktigt
            att vi kan hjälpa dem i deras frihetssträvanden och deras strävanden
            att åstadkomma en bättre ekonomi och bättre villkor för människorna.
          </note>
          <note type="speaker">
            Anf. 17 HÅKAN HOLMBERG (fp) replik:
          </note>
          <note>
            Herr talman! Nöden i eftersatta byar på rumänska landsbygden
            kan mycket väl vara djupare och mer desperat än nöden i vissa
            u-länder, men orsakerna till situationen är väsentligt annorlunda,
            och de insatser som behövs är av väldigt olika slag. Därför vill
            jag varna för den sammanblandning som Inger
          </note>
          <note>
            Koch gör sig skyldig till mellan problemen i
          </note>
          <note>
            Östeuropa och problemen i tredje världen.
          </note>
          <note>
            Moderaterna använder traditionellt tekniken, när de kritiseras
            för att vilja minska u-hjälpen, att säga att det måste ges effektiv
            hjälp. Jag har ännu inte förstått på vilket sätt effektivitet
            och rejält tilltagna anslag skulle stå i logisk motsatsställning
            till varandra.
          </note>
          <note type="speaker">
            Anf. 18 INGER KOCH (m) replik:
          </note>
          <note>
            Herr talman! Jag kan hålla med om det sista som
          </note>
          <note>
            Håkan Holmberg sade, att det inte behöver finnas någon logisk
            motsatsställning. Men man kan vända på det och säga så här: Det
            är inte alltid säkert att mycket pengar används effektivt där
            de behövs.
          </note>
          <note type="speaker">
            Anf. 19 KARL-ERIK SVARTBERG (s):
          </note>
          <note>
            Herr talman! I motsats till moderaterna anser majoriteten i utskottet
            att det är angeläget att stödja folkrörelsernas freds- och nedrustningsarbete.
            Därför säger vi ett kraftfullt nej till moderaternas prutning.
            Vi delar faktiskt argumentation med de reservanter som vill öka
            anslagen till freds- och nedrustningsarbetet.
          </note>
          <note>
            Jag tror att det är viktigt att i protokollet lyfta in en mening
            eller ett par från utskottets betänkande:
          </note>
          <note>
            ''Utskottet bekräftar sin tidigare principiella syn att anslaget
            F 3 på sikt bör öka till att motsvara en promille av försvarsanslaget.
            Utskottet har inhämtat att detta också är regeringens strävan,
            men att regeringen inte bedömt att det statsfinansiella läget
            medgivit någon ytterligare höjning under nästkommande budgetår.''
          </note>
          <note>
            Det här är viktigt att slå fast. Vi upprepar alltså vad vi har
            sagt tidigare. Vi vill upp till promillemålet.
          </note>
          <note>
            Men vi delar också regeringens syn på det statsfinansiella läget
            och kan därför inte sträcka oss så långt som centerpartiet, vänsterpartiet
            och miljöpartiet gör. Det är alltså ingen skillnad i argumentation.
            Skillnaden ligger i pengarna.
          </note>
          <note>
            Jag vill lyfta fram en mening till, för den är väsentlig när
            det gäller centerns sätt att argumentera:
          </note>
          <note>
            ''Utskottet har tidigare '' -- inklusive centern --
          </note>
          <note>
            ''beträffande ökningarna av F 3-anslaget
          </note>
          <note>
            (1989/90:UU14) också uttalat att en uppräkning inte bör tillåtas
            inkräkta på utrikesförvaltningens övriga budgetutrymme.'' Men
            det är på det sättet som centern nu tar fram pengar för att kunna
            föreslå en ökning, just genom att spara 50 miljoner kronor på
            UDs anslag i stort.
          </note>
          <note>
            I reservation 9 talas om Jordens vänner, UFF,
          </note>
          <note>
            Framtiden i våra händer, Svalorna, osv. Som vi ser det, är dessa
            först och främst biståndsorganisationer. Att varje biståndsorganisation
            gör en insats i freds- och nedrustningsarbetet är självklart,
            men vi har också särskilda anslag för just dessa organisationer.
            Det finns utrymme hos SIDA för betydligt högre bidrag till just
            dessa organisationer. Det skulle vara olyckligt om vi plockade
            in dem under F 3-anslaget, som redan i dag är så hårt begränsat.
          </note>
          <note>
            Målsättningen både hos regeringen och hos utskottsmajoriteten
            är att vi skall nå upp till promillemålet, men att de pengar vi
            då tar fram självfallet skall användas för information, studier
            m.m. om freds- och nedrustningssträvanden.
          </note>
          <note>
            Utskottsmajoriteten beklagar att det inte finns en särskild anslagspost
            för den internationella kunskapsbanken för försvarsindustriell
            omställning. Men vi utgår ifrån att situationen i varje fall inte
            är låst. Det är inte uteslutet att regeringen kan ta fram ytterligare
            bidrag till denna kunskapsbank under anslaget F 1. Vi arbetar
            för detta och hoppas att det skall bli fallet.
          </note>
          <note>
            Herr talman! Jag yrkar bifall till utskottsmajoritetens förslag
            under F 3.
          </note>
          <note type="speaker">
            Anf. 20 GÖSTA LYNGÅ (mp):
          </note>
          <note>
            Herr talman! I mitt anförande diskuterade jag den här ynka tusendelen
            -- promillen -- som man föreslår för fredsbevarande åtgärder,
            och jämförde den med det tusen gånger större försvarsanslaget.
          </note>
          <note>
            Då säger Karl-Erik Svartberg att det statsfinansiella läget är
            svårt.
          </note>
          <note>
            Men är icke fredsläget i världen i en kris? Är det inte viktigt
            att anstränga sig att så snart som möjligt i varje fall komma
            upp till den här ynka promillen, med insatser som mycket väl --
            inte helt men till stor del -- kan skötas av ideella organisationer?
          </note>
          <note>
            Sedan måste jag faktiskt, herr talman, göra miljöpartiets ställning
            fullständigt klar när det gäller biståndet till Baltikum kontra
            biståndet till uländerna. Att det härvidlag ser ut som någon konflikt
            beror på det olyckliga tekniska systemet att man har två olika
            betänkanden som skall diskuteras vid olika tillfällen.
          </note>
          <note>
            Jag var förra månaden i Litauen och Lettland, och jag såg att
            den ekonomiska situationen där är oerhört svår. I länder som för
            ca 50 år sedan hade ungefär samma standard som vi hade, ligger
            man nu enormt långt efter. Det råder verkligen nöd på sitt sätt.
            Detta anslag som utrikesutskottet föreslår för hjälp till Baltikum
            är mycket viktigt. Men samtidigt är det för oss fullständigt orimligt
            att man tar de pengarna från anslag som skall gå till tredje världen,
            där hjälpbehovet också -- på ett annat sätt, måhända -- är oerhört
            stort.
          </note>
          <note>
            Vi beskriver detta närmare i ett betänkande som kommer upp till
            behandling -- om u-landsbistånd m.m. I nuvarande betänkande har
            vi ett särskilt yttrande där vi klargör förhållandena. Det är
            alltså inte så, att vi tar från det ena anslaget för att ge till
            det andra. Vi vill alltså budgetera olika summor för dessa ändamål;
            jag vill göra det fullständigt klart.
          </note>
          <note type="speaker">
            Anf. 21 INGER KOCH (m):
          </note>
          <note>
            Herr talman! Här i Sverige har vi vant oss vid att vara beroende
            av statliga och kommunala bidrag för att utöva någon verksamhet.
            Vi tycker att detta är fel. Det är tråkigt, tycker vi, när seriöst
            arbetande ideella föreningar blir helt beroende av statliga bidrag.
            Det kan inte vara meningen att det skall vara på det sättet. Det
            måste vara människors egen entusiasm, deras egen vilja att arbeta
            för dessa ändamål som skall vara avgörande, inte om man får statliga
            bidrag eller inte.
          </note>
          <note type="speaker">
            Anf. 22 KARL-ERIK SVARTBERG (s):
          </note>
          <note>
            Herr talman! Det är naturligtvis lätt att formulera sig som Gösta
            Lyngå gjorde -- tala om en ynka promille i jämförelse med försvarsanslaget,
            som alltså är mer än tusen gånger större. Det är bara det att
            vi inom mitt parti har fått sparbeting på olika anslagsposter
            -- det gäller egentligen alla anslagsposter -- och vi har varit
            tvungna att acceptera denna nedskärning. Vi beklagar den, men
            vi kommer att arbeta för att vi återigen skall börja klättra upp
            mot promillemålet, som vi i utskottet -- förutom moderaterna --
            ju alla har varit överens om.
          </note>
          <note>
            När det gäller freds- och nedrustningsorganisationerna, som vi
            behandlar här, och folkrörelsearbetet, visst studiearbete -- Liv
            och fred finns med -- så anser hela utskottet, med undantag för
            moderaterna, att det är viktigt att ge stöd. Vi vet ju att organisationerna
            faktiskt måste skrapa fram merparten av pengarna för sin verksamhet
            på annat håll. Men vi tycker alltså att det är viktigt att uppmuntra
            och stödja organisationerna i deras arbete. Och det görs ju också,
            Inger Koch, av dessa organisationer betydande jag skulle vilja
            kalla det forskningsinsatser, som är till gagn för oss alla.
          </note>
          <note>
            Därför anser vi att de bör ha detta stöd.
          </note>
          <note>
            Vi skulle som sagt gärna se att vi kunde öka anslaget nu. Men
            vi får arbeta för att göra det sedan.
          </note>
          <note type="speaker">
            Anf. 23 GÖSTA LYNGÅ (mp):
          </note>
          <note>
            Herr talman! Jag uppskattar Karl-Erik Svartbergs målsättning
            när det gäller enpromillemålet. Jag bara önskar att det skulle
            gå mycket snabbare, för det är bråttom med världsfreden.
          </note>
          <note>
            Ansträngningarna bör göras så snart som möjligt.
          </note>
          <note>
            Däremot är jag inte särskilt glad åt att få höra en antydning
            om att vi inte budgeterar mycket samvetsgrant. De utgifter som
            vi räknar med för det ökade anslaget har vi redogjort för. Vi
            är mycket noggranna när det gäller budgetering, och jag hoppas
            att det uppskattas.
          </note>
          <note type="speaker">
            Anf. 24 KARL-ERIK SVARTBERG (s):
          </note>
          <note>
            Herr talman! För att det inte skall råda något missförstånd vill
            jag säga att jag inte gjorde några anspelningar på miljöpartiets
            budget. Den budget jag diskuterade -- och det frångående av tidigare
            överenskommelser som avsågs -- gällde centerpartiet och inget
            annat parti.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 7 §.)
          </note>
          <note>
            7 § Arbetsmarknadspolitiken, m.m.
          </note>
          <note>
            Föredrogs
          </note>
          <note>
            arbetsmarknadsutskottets betänkanden
          </note>
          <note>
            1990/91:AU11 Arbetsmarknadspolitiken (prop.
          </note>
          <note>
            1990/91:100 delvis)
          </note>
          <note>
            1990/91:AU12 Arbetslivsfrågor (prop. 1990/91:100
          </note>
          <note>
            delvis).
          </note>
          <note type="speaker">
            Anf. 25 SONJA REMBO (m):
          </note>
          <note>
            Herr talman! Det finns ingenting positivt i arbetslöshet. Själva
            ordet arbetslöshet har en ödesmättad klang. Oro för framtiden,
            en osäker ekonomi och en osäker social situation följer i arbetslöshetens
            spår. Arbetslöshet innebär ett slöseri med mänskliga och ekonomiska
            resurser.
          </note>
          <note>
            Det finns ingenting positivt i arbetslöshet -- jag vill slå fast
            detta, herr talman.
          </note>
          <note>
            Det främsta målet för regeringens ekonomiska politik har varit
            full sysselsättning. Allt annat har varit underordnat denna målsättning
            -- åtminstone på papperet.
          </note>
          <note>
            Ändå är vi nu på väg mot en nedgång på arbetsmarknaden som --
            enligt AMS -- under de närmaste 15 månaderna blir den djupaste
            under efterkrigstiden. Aldrig har så många varslats om uppsägning
            som under de gångna månaderna.
          </note>
          <note>
            Arbetslöshet kommer att bli en högst påtaglig realitet för många
            människor.
          </note>
          <note>
            Vad socialdemokraterna inte har förstått är det som uttrycks
            i Parkinsons fjärde lag: Satsa på tillväxt och du får sysselsättning;
            satsa på sysselsättning och du får allt annat än tillväxt.
          </note>
          <note>
            Sverige har nu negativ tillväxt och ökande arbetslöshet och Sverige
            halkar efter jämförbara länder.
          </note>
          <note>
            Varningssignaler har inte saknats. Tvärtom har allvarliga varningar
            och maningar framförts av landets skickligaste ekonomer under
            flera år. Till dem som varnat har också hört regeringens egna
            finansministrar.
          </note>
          <note>
            Moderata samlingspartiet har år efter år i riksdagen lagt förslag
            som om de hade bifallits skulle ha inneburit att Sverige i dag
            hade haft betydligt bättre förutsättningar för arbete åt alla.
          </note>
          <note>
            ''Den tredje vägens'' politik som inleddes med den spektakulära
            devalveringen 1982 skulle utgöra en medelväg mellan kapitalism
            och socialism. Sverige skulle arbeta och exportera sig ur den
            kris som rådde efter en osedvanligt lång internationell lågkonjunktur.
            Den fulla sysselsättningen skulle garanteras.
          </note>
          <note>
            I stället är vi på väg in i en allvarlig kostnadskris med snabbt
            fallande marknadsandelar och ökande arbetslöshet.
          </note>
          <note>
            ''Den tredje vägen'' var en illusion.
          </note>
          <note>
            Vad värre är: ''Den tredje vägen'' har hindrat de förändringar
            som länge har varit nödvändiga för att långsiktigt skapa möjligheter
            för en gynnsam ekonomisk utveckling och fortsatt välstånd.
          </note>
          <note>
            Devalveringspoliken var ett misstag, och svenska folket får nu
            betala notan. Det är ingen annan än den socialdemokratiska regeringen
            som bär ansvaret för den ökande arbetslösheten.
          </note>
          <note>
            Till illusionspolitiken hör analysen av situationen på arbetsmarknaden.
          </note>
          <note>
            Vi har i många år haft kraftiga obalanser på arbetsmarknaden,
            dels i form av en dold arbetslöshet, dels i form av brist på den
            personal som efterfrågas.
          </note>
          <note>
            Samtidigt som regeringen har berömt sig för de höga sysselsättningstalen,
            har allt fler slagits ut från arbetsmarknaden. Den totala frånvaron
            på grund av ohälsa ökade under 1980-talet med 10 dagar, eller
            20 %. 1989 uppgick antalet frånvarodagar på grund av ohälsa till
            över 49 per försäkrad. Enbart antalet förtidspensionärer uppgick
            1990 till över
          </note>
          <note>
            370 000.
          </note>
          <note>
            En inte obetydlig del av den ökade sysselsättningen består också
            av olika former av subventionerat arbete, dels sedvanliga arbetsmarknadspolitiska
            åtgärder, dels ett ökat antal med lönebidrag och skyddat arbete.
          </note>
          <note>
            Jämfört med andra västeuropeiska industriländer ligger kostnaderna
            för arbetsmarknadspolitiken i
          </note>
          <note>
            Sverige ungefär på genomsnittet. Den stora skillnaden består
            i att Sverige har större andel arbetsmarknadspolitiska åtgärder
            än övriga länder som har tyngdpunkten på kontantstöd.
          </note>
          <note>
            Trots den enastående långvariga och starka högkonjunkturen, har
            arbetsmarknadsbudgeten legat på en nivå på 20 till 25 miljarder
            kronor inkl.
          </note>
          <note>
            kontantstöd.
          </note>
          <note>
            Även om det inte går att exakt fastställa siffrorna, är det med
            säkerhet så att en inte obetydlig del av utslagningen helt enkelt
            är dold arbetslöshet.
          </note>
          <note>
            Vi vet att frånvaron från arbetsplatserna varit mycket hög. Överanställningar
            på uppåt 30 % för att kompensera frånvaron har inte varit ovanliga.
          </note>
          <note>
            Nu ökar närvaron ute på arbetsplatserna, dels som en följd av
            det kärvare läget, dels som en följd av förändrade ersättningsnivåer
            i sjukförsäkringssystemet. Det innebär i sin tur att takten i
            utslagningen ökar ännu snabbare.
          </note>
          <note>
            Ökningen av frånvaron och förtidspensionerna motsvarar inte mindre
            än 80 % av tillskottet till arbetsmarknaden under 1980-talet.
          </note>
          <note>
            Allt detta har naturligtvis varit starkt bidragande orsaker till
            den brist på arbetskraft, framför allt utbildad sådan, som vi
            haft på arbetsmarknaden.
          </note>
          <note>
            Den bristen har i sin tur bidragit till låg produktivitet och
            uteblivna investeringar.
          </note>
          <note>
            Samtidigt har antalet anställda inom kommuner och landsting stadigt
            ökat. Allt fler har låsts in i de offentliga, konkurrensskyddade
            vård- och omsorgsmonopolen.
          </note>
          <note>
            Det som professor Bo Södersten så träffande kallar
          </note>
          <note>
            ''rekvisionsmentaliteten'' har tillåtits dominera ekonomin.
          </note>
          <note>
            Alltför sent har regeringen börjat inse att någonting måste göras
            för att bryta denna utveckling som i dramatisk takt leder in i
            allvarliga ekonomiska problem med risk för en långvarig, svår
            arbetslöshetskris.
          </note>
          <note>
            Däremot har regeringen inte visat någon avgörande förmåga att
            komma med de genomgripande förändringar som krävs för att hejda
            utförsloppet, trots att krispaket efter krispaket har presenterats.
          </note>
          <note>
            Tvärtom letar regeringen nu efter syndabockar. Nu är det oppositionen
            som inte har förstått hur framsynt regeringen var när den kom
            med fjolårets förslag till pris- och lönestopp. Självfallet var
            oppositionen kallsinnig. All erfarenhet säger att pris- och lönestopp
            är en Döbelnsmedicin.
          </note>
          <note>
            Förslaget till strejkförbud gjorde inte anrättningen smakligare.
          </note>
          <note>
            Den andra syndabocken är parterna på arbetsmarknaden. De har
            inte lyckats hålla tillbaka löneökningarna.
          </note>
          <note>
            Regeringens sista halmstrå, efter olika försök med
          </note>
          <note>
            Hagarundor och kafferep på Rosenbad, är nu
          </note>
          <note>
            Rehnbergskommissionens stabiliseringsavtal.
          </note>
          <note>
            Alltför mycket påminner mig regeringens turer om de olycksaliga
            tankegångarna i den s.k. SAMAK-
          </note>
          <note>
            rapporten, som kom för några år sedan och som utmynnade i att
            parterna på arbetsmarknaden tillsammans med regeringen i slutna
            rum skulle göra upp om lönerna.
          </note>
          <note>
            Så sker lönebildningen i ett planekonomiskt system. Det är också
            sådana tankegångar som ligger bakom den centraliserade lönebildningen
            som har varit en del av den s.k. svenska modellen och som ligger
            till grund för den solidariska lönepolitiken, som framför allt
            LO nu försöker återuppliva.
          </note>
          <note>
            Under 1980-talet har bruttolönen för en industriarbetare ökat
            med i genomsnitt 108 %. Av detta har han eller hon i ökad köpkraft
            fått behålla
          </note>
          <note>
            4 %, dvs. praktiskt taget ingenting. Ökade skatter och inflation
            har ätit upp mellanskillnaden. Detta illusterar med all önskvärd
            tydlighet att det har blivit att svårare, för att inte säga omöjligt,
            att i
          </note>
          <note>
            Sverige förkovra sig med eget arbete. Det illusterar också att
            vi dras med alltför hög inflation och dålig produktivitetsutveckling.
            Också detta ger arbetslöshet.
          </note>
          <note>
            Det finns inga förutsättningar för en politik som bygger på centralt
            beslutade stabiliseringsavtal att bli framgångsrik. Det visar
            ju också den senaste tidens bisarra diskussion om det som kallas
            otillåtna löneökningar. För att rekrytera och behålla eftertraktad
            arbetskraft måste arbetsgivare gå med på marknadsmässiga löner.
            Självklart är det så --
          </note>
          <note>
            också för riksbanken. Att ställa sådana arbetsgivare och arbetstagare
            vid skampålen som nu sker i vissa massmedia, visar dess värre
            hur ett politiskt budskap baserat på tvivelaktiga eller felaktiga
            grunder okritiskt kan upphöjas till högsta sanning och moral.
            Det visar också vilket starkt grepp avundsjukan har om den svenska
            opinionsbildningen.
          </note>
          <note>
            Regeringens försök att med olika former av mer eller mindre maskerad
            statlig inkomstpolitik komma till rätta med de grundläggande felen
            i svensk ekonomi påminner alltmer om katten som jagar sin egen
            svans.
          </note>
          <note>
            Herr talman! Det krävs en helt annan politik för att få Sverige
            på fötter.
          </note>
          <note>
            I två gemensamma reservationer till arbetsmarknadsutskottets
            betänkande nr 11, slår de tre borgerliga partierna gemensamt fast
            huvudlinjerna i den politik som behövs för att vända utvecklingen
            i positiva banor och för att skapa förutsättningar för arbete
            åt alla som vill arbeta. I en tredje reservation kräver vi en
            allmän och obligatorisk arbetslöshetsförsäkring för alla.
          </note>
          <note>
            Kampen mot arbetslösheten måste föras offensivt.
          </note>
          <note>
            Det är regeringens och riksdagens uppgift att föra en ekonomisk
            politik som håller nere inflationen och skapar utrymme för löneökningar,
            som i sin tur håller sig inom ramen för vad som är förenligt med
            bevarad konkurrenskraft. Lönebildningen skall vara ett resultat
            av vad parterna på arbetsmarknaden kommer överens om. Vi avvisar
            lagstiftning. Framför allt framhåller vi industrisektorns och
            småföretagens betydelse för den långsiktiga tryggheten. Det behövs
            ett bättre företagsklimat med bl.a. sänkt skattetryck och en offensiv
            politik för att främja småföretagens utveckling över hela landet.
            Investeringsklimatet måste förbättras.
          </note>
          <note>
            Gemensamt förordar vi en politik som skapar tillväxt och därigenom
            stigande välstånd. En sådan politik inriktas på att skapa arbetstillfällen
            i stället för arbetslöshet och lägre prisökningar i stället för
            rekordhög inflation.
          </note>
          <note>
            Herr talman! Den situation som vi nu ser framför oss på arbetsmarknaden
            är ytterst besvärlig.
          </note>
          <note>
            Arbetslöshet och brist på arbetskraft kommer att gå hand i hand.
            Nödvändiga strukturförändringar inom såväl näringslivet som den
            offentliga sektorn måste genomföras under den lågkonjunktur om
            vars varaktighet vi ingenting vet. Arbetslösheten drabbar de traditionella
            grupperna inom industrin.
          </note>
          <note>
            Sveriges stora beroende av bilindustrin är bekymmersamt. Underleverantörer
            över hela landet drabbas av nedgången.
          </note>
          <note>
            Men vad vi också ser är en ökande arbetslöshet bland grupper
            som annars inte brukar vara lika utsatta. Det är tjänstemän som
            kanske i många år har specialiserat sig på vissa arbetsuppgifter
            och många kvinnor i administrativa yrken. Det är många som egentligen
            har en god grundutbildning, ofta på akademisk nivå, men vars utbildning
            nu är föråldrad. Det är många medelålders kvinnor och män som
            även i goda konjunkturer skulle ha svårt att få ett nytt arbete.
            För dessa är riskerna för långtidsarbetslöshet påtagliga. Lägg
            därtill ett växande antal arbetslösa ungdomar, invandrare och
            handikappade.
          </note>
          <note>
            Nödvändigheten att effektivisera den offentliga sektorn och anpassa
            de statliga och kommunala utgifterna till inkomsterna, innebär
            att den offentliga sektorn, och då främst den personalintensiva
            vården och omsorgen, inte kan absorbera den lediga arbetskraften
            på samma sätt som tidigare. Tvärtom råder också inom statliga
            och kommunala verksamheter anställningsstopp, och det finns krav
            på personalreduktion.
          </note>
          <note>
            Arbetsmarknadspolitiken ställs inför utmaningar av ett slag som
            jag inte är säker på att alla ännu har uppfattat.
          </note>
          <note>
            Den nya anslagsstruktur som utskottet har anslutit sig till kommer
            att medge en större flexibilitet och bättre möjligheter för arbetsmarknadsverket
            att inom givna ramar anpassa olika arbetsmarknadspolitiska åtgärder
            till de behov som finns i de enskilda fallen. Den ställer stora
            krav på tjänstemännen att disponera medelsarsenalen på det sätt
            som är mest effektivt. Vi har länge förordat en sådan anslagsstruktur,
            men vi vill också framhålla att den måste följas upp noggrant
            och utvärderas.
          </note>
          <note>
            Arbetsmarknadspolitiken är en viktig del av den ekonomiska politiken
            och fungerar som ett smörjmedel.
          </note>
          <note>
            Min kollega Mona Saint Cyr kommer senare i debatten att närmare
            att gå in på arbetslivsfrågorna i betänkande AU12. Dit hör också
            handikappfrågorna. Jag vill bara göra några kommentarer.
          </note>
          <note>
            En väl fungerande arbetsförmedling är ett nödvändigt instrument
            för att underlätta för arbetsgivare och arbetstagare att finna
            varandra.
          </note>
          <note>
            Den offentliga arbetsförmedlingen har här en väsentlig funktion.
            Men den behöver kompletteras med privata förmedlingar. Det finns
            ingen rimlig anledning att arbetsförmedling skall vara ett offentligt
            monopol. Tvärtom: Genom att upphäva monopolet skapas utrymme för
            nya initiativ och en dynamisk utveckling. Dagens arbetsmarknad
            är så varierad och sammansatt att det behövs många olika former
            av arbetsförmedlingar och andra specialisttjänster. Släpp därför
            monopolet fritt,
          </note>
          <note>
            Mona Sahlin, och låt tusen blommor blomma!
          </note>
          <note>
            Arbetsmarknadspolitikens uppgift är också att hjälpa arbetssökande
            att finna ett arbete som passar dem. Arbetsmarknadsutbildningen
            har en självklar roll då det gäller att öka de arbetssökandes
            kompetens. Däremot får arbetsmarknadsutbildningen inte utvecklas
            till en ny form av uppehållande sysselsättning för arbetslösa.
          </note>
          <note>
            Arbetsmarknadsutbildning är det främsta instrumentet i en utbudsinriktad
            arbetsmarknadspolitik. Dess värre får arbetsmarknadsutbildning
            i stor utsträckning användas för att korrigera en skolutbildning
            som baseras på felaktiga förutsättningar. Många ungdomar går mer
            eller mindre direkt från skolan till arbetsmarknadsutbildning.
            De är
          </note>
          <note>
            ''felutbildade''.
          </note>
          <note>
            Men arbetsmarknadspolitiken har också en annan funktion, som
            är socialt betingad. Dit hör t.ex.
          </note>
          <note>
            handikappåtgärder. Regeringen har nu efter flera års onödig fördröjning
            accepterat den modell för flexibla lönebidrag som vi moderater
            har förordat.
          </note>
          <note>
            Den bör ge handikappade bättre möjlighet att komma in på ordinarie
            arbeten.
          </note>
          <note>
            Till den del av åtgärdsarsenalen som är socialt betingad hör
            också beredskapsarbete och olika insatser för att hålla ungdomar
            i arbete. Också sådana insatser kommer att behövas i den arbetsmarknadssituation
            som vi ser framför oss.
          </note>
          <note>
            Den budget som utskottsmajoriteten förelägger kammaren omfattar
            en kostnadsvolym på ca 30
          </note>
          <note>
            miljarder kronor, inkl. den beräknade arbetslöshetsersättningen,
            allt finansierat på olika vägar. Därtill kommer ytterligare ca
            11 miljarder kronor för insatser för handikappade.
          </note>
          <note>
            AMS har i skrivelse till regeringen föreslagit ytterligare anslag
            på 10 miljarder kronor för att nå upp till den nivå som motsvarar
            3 % av arbetskraften. Då menar AMS att arbetsmarknadspolitiken
            har uttömt sina möjligheter, i varje fall med rimliga krav på
            effektivitet.
          </note>
          <note>
            Detta ställer situationen i blixtbelysning. Det handlar om oerhört
            mycket pengar för att förhoppningsvis hjälpa alla dem som med
            arbetslöshet har drabbats av effekterna av den tredje vägens misslyckande.
          </note>
          <note>
            Det är inte svårt att förstå den vilsenhet som arbetsmarknadsministern
            ger intryck av när hon reser runt i arbetslöshetsdrabbade bygder
            och försöker förklara situationen och förklara hur hon skall klara
            jobben åt alla arbetslösa.
          </note>
          <note>
            Det är i och för sig en välkommen insikt och ett hederligt konstaterande
            att hon inte har något hemligt kassaskåp ur vilket hon kan plocka
            fram lediga jobb. Det var ungefär så hon uttryckte sig i
          </note>
          <note>
            Östergötland för en tid sedan.
          </note>
          <note>
            I stället lägger hon ansvaret på kommunerna.
          </note>
          <note>
            Åtminstone gjorde hon det i Ödeshög. Det är kommunerna som skall
            plocka fram jobben. Hon uppmanade de arbetslösa metallarbetarna
            i
          </note>
          <note>
            Ödeshög att jaga sina politiker.
          </note>
          <note>
            Hon lägger ansvaret på företagen, för att de inte tar ansvar
            för de arbetslösa ungdomarna. Hon är irriterad på företagen för
            att de inte förstår sitt eget bästa.
          </note>
          <note>
            Kommunerna har, fru talman, en ytterligt trängd ekonomi. Många
            av dem, kanske t.o.m. de flesta, har infört anställningsstopp
            eller andra former av åtgärder för att minska personalkostnaderna.
          </note>
          <note>
            Många tvingas reducera personalstyrkan. Min egen hemkommun, Göteborg,
            skall dra ner antalet anställda med ca 2 000. Hur skall kommunen
            kunna ta ansvar för en arbetslöshet av den volym som vi nu ser
            framför oss? Och hur skall företagen kunna göra det?
          </note>
          <note>
            De personalintensiva företagen inom hotell- och restaurangbranschen,
            för att ta ett exempel, har drabbats av turistmomsen. Där noteras
            rekordhöga arbetslöshetstal. Industrin kämpar med ett alltför
            högt kostnadsläge och förlorar marknadsandelar på de internationella
            marknaderna. Antalet konkurser ökar. En uppskattning som har stått
            att läsa är att endast 58,5 % av landets samtliga företag är fullt
            kreditvärdiga och att antalet konkurser väntas öka med 40 % under
            det här året. Dessutom vet arbetsmarknadsministern att lagen om
            anställningsskydd slår vakt om den äldre arbetskraften, inte om
            ungdomarna.
          </note>
          <note>
            Jag skulle vilja be arbetsmarknadsministern att förklara för
            kammaren vad hon egentligen menar.
          </note>
          <note>
            Fru talman! Man kan inte med aldrig så finurliga arbetsmarknadspolitiska
            åtgärder och aldrig så höga budgetanslag skapa arbeten där inga
            arbeten finns.
          </note>
          <note>
            Vad vi här i denna kammare kan göra i det korta perspektivet
            är att i första hand dels se till att de arbetslösa får en utbildning
            som ger realistiska möjligheter till arbete på den öppna arbetsmarknaden,
            dels lindra de sociala följdverkningarna för långtidsarbetslösa,
            ungdomar och andra grupper med särskilda svårigheter. Men det
            lurar ingen. Några månaders beredskapsarbete eller andra liknande
            åtgärder är inte detsamma som ett tryggt och säkert jobb, även
            om det ser ut så i statistiken.
          </note>
          <note>
            På längre sikt och för att för framtiden skapa förutsättningar
            för arbete och välstånd måste
          </note>
          <note>
            Sverige ha en helt annan ekonomisk politik än den tredje vägens.
            Vi måste få en politik som gör det lönsamt att arbeta, producera
            och investera i
          </note>
          <note>
            Sverige.
          </note>
          <note>
            Skattetrycket måste ner till en europeisk nivå. I
          </note>
          <note>
            första hand måste skatterna på arbete och produktion minska.
            Vi föreslår bl.a. att de hastigt och lustigt tillkomna arbetslivsfonderna
            avvecklas och att pengarna går tillbaka till produktionen i form
            av en sänkning av arbetsgivaravgiften under nästa år. Jag är övertygad
            om att detta är en bättre användning av 10 miljarder kronor än
            den AMS
          </note>
          <note>
            föreslår. Successivt måste de delar av arbetsgivaravgiften som
            utgör ren skatt på arbete avskaffas. Det skulle sänka kostnadstrycket
            i produktionen, öka sysselsättningen och underlätta möjligheterna
            att förhandla fram reallöneökningar som ryms inom de samhällsekonomiska
            ramarna.
          </note>
          <note>
            Turistmomsen måste sänkas. Det skulle rädda många jobb i hotell-
            och restaurangbranschen.
          </note>
          <note>
            Likaså måste momsen på persontransporter sänkas.
          </note>
          <note>
            En skattepolitik som medverkar till trygga jobb och gör det möjligt
            att leva på sin lön är bättre än aldrig så finurliga arbetsmarknadspolitiska
            åtgärder och bidrag.
          </note>
          <note>
            Det olyckliga förslaget till höjd förmögenhetsskatt som, om det
            genomfördes, skulle drabba många småföretag mycket hårt, måste
            raskt förpassas till dokumentförstöraren. I stället bör förmögenhetsskatten
            avskaffas. Vi skall inte beskatta arbetande kapital i företag.
          </note>
          <note>
            Arbetsmarknadens parter måste få ta det fulla ansvaret för lönebildningen.
            En decentraliserad lönebildning med större utrymme för individuella
            löner än nu skulle medverka till att göra det mer lönande för
            arbetstagarna att utbilda sig och förkovra sig. Fredsplikten under
            gällande avtalsperiod måste hävdas och skadeståndsnivån vid olovliga
            konflikter höjas från 200 kr. till 5 000
          </note>
          <note>
            kr.
          </note>
          <note>
            Regelsystemet på arbetsmarknaden måste anpassas till nya förutsättningar.
            Flexibilitet och valfrihet i arbetstidsuttaget, ökade möjligheter
            till provanställning och ökad geografisk och yrkesmässig rörlighet
            skulle ge bättre möjligheter för en fungerande arbetsmarknad.
            En obligatorisk arbetslöshetsförsäkring för alla skall utgöra
            det första ekonomiska skyddet vid arbetslöshet.
          </note>
          <note>
            Genom tilläggsförsäkringar kan de som så önskar bygga på försäkringsskyddet.
          </note>
          <note>
            De offentliga vård- och servicemonopolen måste öppnas för konkurrens
            och nyföretagande. Det skulle ge inte bara ökad effektivitet utan
            också nya och intressanta möjligheter för de anställda att utvecklas
            och pröva nya idéer.
          </note>
          <note>
            En bättre skola, ett bättre gymnasium, som ger kunskaper och
            färdigheter liksom förutsättningar för fortsatta studier och goda
            kunskaper för yrkeslivet, är en nödvändighet. Därför måste regeringens
            förslag till en ny gymnasieskola avvisas. En utbyggd högskola
            ger Sverige möjligheter att hävda sig i framtiden.
          </note>
          <note>
            Löntagarfonderna måste avskaffas. Regeringens tankar på att låta
            AP-fonderna träda i löntagarfondernas ställe i ambitionen att
            socialisera det svenska näringslivet, är något som också måste
            förpassas till dokumentförstöraren.
          </note>
          <note>
            Detta är några av de förslag som moderata samlingspartiet lagt
            fram i motioner till årets riksdag. I stället för illusionen om
            att det finns en tredje väg vill vi slå in på Europavägen -- mot
            tillväxt och välstånd.
          </note>
          <note>
            Fru talman! Jag yrkar bifall till reservationerna 1
          </note>
          <note>
            och 6 i arbetsmarknadsutskottets betänkande 11.
          </note>
          <note type="speaker">
            Anf. 26 ELVER JONSSON (fp):
          </note>
          <note>
            Fru talman! Den svenska arbetsmarknaden befinner sig i en utförsbacke.
            Utförsbacken är brantare och längre än någon anat, och ännu mindre
            har regeringen dragit rätta slutsatser av det som händer. Sverige
            står i dag inför en allvarlig ekonomisk kris. Problemen är ingalunda
            nya.
          </note>
          <note>
            Under en följd av år har den ekonomiska utvecklingen kännetecknats
            av alltför låg tillväxt, alltför höga pris- och kostnadsökningar,
            otillräckligt sparande och brist på förnyelse inom den offentliga
            sektorn.
          </note>
          <note>
            Fru talman! För mindre än en vecka sedan kom
          </note>
          <note>
            AMS med sin prognos över utvecklingen på arbetsmarknaden fram
            till nästa sommar. De många tunga, hårda slagen mot svensk arbetsmarknad
            utmynnar i en prognos som är rena knockouten. Jag citerar pressmeddelandet
            från
          </note>
          <note>
            AMS:
          </note>
          <note>
            ''Nedgången på arbetsmarknaden under de närmaste 15 månaderna
            blir den djupaste under efterkrigstiden. Sysselsättningen minskar
            med hela
          </note>
          <note>
            60 000 personer. Arbetslösheten kan komma att uppgå till 4 1/2
            procent nästa sommar.'' Man säger vidare att konjunkturnedgången
            är både snabbare och djupare än tidigare nedgångar. Merparten
            av näringsgrenarna drabbas av nedgången.
          </note>
          <note>
            Det är i det läget anmärkningsvärt att regeringen inte tidigare
            har försökt bryta denna negativa utveckling. Problemen har till
            dels kunnat döljas av en osedvanligt lång internationell högkonjunktur,
            men nu har effekterna slagit igenom. Den förda politiken visar
            sig nu i ett snabbt försämrat sysselsättningsläge: Företag läggs
            ned och allt fler blir utan jobb. Utskottsmajoriteten medger att
            den fulla sysselsättningen är hotad, att den öppna arbetslösheten
            kan vara fördubblad nästa år. Men utskottsmajoriteten lutar sig
            bildligt talat tillbaka i länsstolen med konstaterandet att det
            skulle kunna finnas förutsättningar att värna välfärd och full
            sysselsättning genom att arbetsmarknadspolitiken var utbudsstimulerande
            och tillväxtfrämjande.
          </note>
          <note>
            Detta är, fru talman, att ta alltför lätt på saken.
          </note>
          <note>
            Det är minst sagt anmärkningsvärt att socialdemokraterna har
            visat en så passiv attityd så länge. Under stora delar av 1980-talet
            upplevde vi den starkaste högkonjunkturen någonsin, men den utnyttjades
            dåligt. Reallönerna för de svenska löntagarna steg knappast något
            alls. De på papperet stora löneökningarna åts upp av en ohämmad
            inflation. Det är bara att konstatera att socialdemokraterna under
            sina åtta år i kanslihuset har misslyckats i sin inflationsbekämpning.
            Det centrala stabiliseringspolitiska systemet består i att löneökningarna
            varje år under denna tid har varit högre än i våra konkurrentländer.
            Det har successivt medfört en urholkning av svenska företags internationella
            konkurrenskraft.
          </note>
          <note>
            Problemet har inte främst varit bristerna i arbetsmarknadspolitiken,
            utan i att regeringens näringspolitik och ekonomiska uppläggning
            har slagit slint så gruvligt. När det har behövts en åtstramning
            har regeringen inte vågat. Antingen har LO tryckt på eller också
            har det varit val i antågande. Regeringen har glömt bort sin primäruppgift,
            dvs. att regera. I stället har vi fått uppleva att man sent --
            ofta för sent -- har reagerat på verklighetens tryck, som har
            lett fram till nödvändiga politiska beslut. Exempel på fall där
            socialdemokraterna först har bjudit aktivt motstånd men sedan
            tvingats vända om är skattereformen, energipolitiken och inställningen
            till den gemensamma europeiska marknaden EG.
          </note>
          <note>
            Till dels har man lyckats sjabbla bort delar av den nödvändiga
            åtstramningen från våren 1990.
          </note>
          <note>
            Fortfarande har inget hänt med arbetsskadeförsäkringen eller
            egenavgifterna i arbetslöshetsförsäkringen. Regeringen försökte
            krypa från löftet om en arbetsgivarperiod i sjukförsäkringen.
            När riksdagen väl fattade ett beslut fanns det inget klart besked
            om att samtidigt sänka arbetsgivaravgifterna.
          </note>
          <note>
            Så växer bilden fram -- i spåren på den förda politiken, ännu
            oftare i avsaknad av en kraftfull politik -- av den mest dramatiska
            situation som vi någonsin varit med om i den moderna arbetsmarknadspolitikens
            historia. Man får gå tillbaka till 30-talet för att finna något
            liknande, påstods i TV häromkvällen. Men då studsade man till
            på arbetsmarknadsdepartementet och var blixtsnabbt ute med ett
            pressmeddelande. Visst skall det vara korrekt information, men
            ändå suckar man något. Tänk om det varit lika stor rapphet i andra
            frågor, arbetsförmedlingslagens reformering t.ex.! Utkastet till
            den har legat och bränt i arbetsmarknadsministerns byrålåda, kanske
            i väntan på besked från norra Bantorget eller Grev
          </note>
          <note>
            Turegatan. Beträffande arbetsförmedlingslagen handlar det om
            en äkta 30-talsprodukt.
          </note>
          <note>
            Utskottsmajoriteten har skyggat inför den verkligheten. Därför
            finner man i den socialdemokratiska redogörelsen på s. 10 i utskottsbetänkandet
            bara en beskedlig tabell om att de arbetsmarknadspolitiska åtgärderna
            har minskat under de fyra senaste åren. Den bild, fru talman,
            som i stället behöver fastna på näthinnan från denna dags debatt
            är den man kan se på s. 59.
          </note>
          <note>
            Där har oppositionen i diagramform tecknat den aktuella situationen
            om uppsägningar och permitteringar. Sådana skjuter i höjden med
            katapultfart, samtidigt som antalet nyanmälda, lediga platser
            har rasat samman. Vi skall erinra oss att sysselsättningen inom
            industrin minskar för första gången på sju år. Det är en minskning
            som uppgår till mycket höga tal, vilket jag tidigare påminde om.
            Detta är något helt unikt för svenska förhållanden.
          </note>
          <note>
            För två dagar sedan fick vi kompletterande uppgifter om ungdomsarbetslösheten.
            Den redogörelse vi ser på s. 59 i betänkandet rör ungdomsarbetslösheten
            över det senaste året. De historiskt höga talen får tyvärr ytterligare
            en kick uppåt. Så får vi då den kompletterande informationen,
            att situationen för dem som är yngre än 25 år är ännu mer dramatisk.
          </note>
          <note>
            Arbetslösheten bland dem är dubbelt så hög som den genomsnittliga
            arbetslösheten.
          </note>
          <note>
            Fru talman! Från socialdemokratiskt håll har man velat underhålla
            myten om att en socialdemokratisk regering skulle klara arbetslösheten
            bättre än regeringar av annat märke. Detta stämmer inte och är
            alltså i hög grad just en myt. Faktum är att den högsta arbetslösheten
            under 1970-talet nåddes med en socialdemokratisk regering. 1980-talets
            högsta arbetslöshet nåddes 1983, också det med en socialdemokratisk
            regering. Nu ser det ut som om regeringen skulle slå sina gamla
            rekord i fråga om arbetslöshet. 1991 kan bli ett sådant år. Låt
            oss därför med förenade krafter försöka undvika nya sådana ''rekord''.
            Vi måste göra det inte bara därför att det är samhällsekonomiskt
            förödande utan också därför att det leder till djup mänsklig tragedi
            för många. Det är en tragedi för de många ungdomar som i dag har
            svårigheter att komma in på arbetsmarknaden och som därmed riskerar
            att deformeras i en öppen arbetslöshet. Det gäller också de många
            långtidsarbetslösa som redan fått så många törnar. Det kan också
            gälla dem som hamnar på samhällets botten och som för alltid är
            utslagna från arbetslivet.
          </note>
          <note>
            Arbetsmarknadspolitik i vid mening handlar om hela samhällsfunktionen.
            En aktiv arbetsmarknadspolitik är enligt liberalt synsätt utomordentligt
            viktig, men avgörande blir fastmer den förda näringspolitiken.
            Det är viktigt att samhällsekonomin i stort sett är sund och att
            vi har en god tillväxt.
          </note>
          <note>
            Med arbetsmarknadspolitik avgörs också hur vårt utbildningssystem
            ser ut samt hur familje- och socialpolitiken är utformad. För
            några dagar sedan kom en officiell uppgift om att de arbetslösa
            löper fem gånger så stor risk som andra att hamna i drogberoende.
            Därför faller också kritiken tung över regeringen, som har försummat
            t.ex. den svenska alkoholpolitiken. Trots riksdagens uppmaning
            att följa FNs rekommendation att kraftigt minska vårt alkoholbruk,
            så har regeringen förhållit sig passiv. Det har man gjort trots
            att man verbalt ansluter sig till denna hållning och trots att
            socialstyrelsen har lagt fram ett aktivt åtgärdsprogram för att
            komma till rätta med alkoholbrukets skadeverkningar som slår så
            djupt in i arbetslivet. Jag vill därför fråga arbetsmarknadsministern
            hur diskussionen i regeringen går i dessa frågor. Har den sociala
            dimensionen helt tappats bort, eller är man med tanke på verklighetens
            hårda tryck äntligen beredd att lägga fram förslag om en mer aktiv
            och socialt ansvarsfull alkoholpolitik? Jag ställer dessa frågor
            till statsrådet därför att passiviteten från regeringen på detta
            område också är förödande för arbetsmarknaden.
          </note>
          <note>
            Fru talman! Jag har ägnat en stor del av mitt anförande åt att
            kritiskt se på den förda politiken.
          </note>
          <note>
            De främsta bristerna finns inte exklusivt på arbetsmarknadsdepartementets
            ansvarsområde, utan det är fastmer andra försummelser som inte
            arbetsmarknadsministern direkt råder över. Den aktiva arbetsmarknadspolitiken
            med de begränsningar jag tidigare påminnt om, men också de möjligheter
            politiken ger att i ansträngda lägen parera svåra arbetsmarknadssituationer,
            har det funnits en betydande enighet om och uppslutning kring
            i riksdagen under mycket lång tid. Nu måste vi vara beredda att
            se framåt. Vi måste också vara beredda att vidta kraftfulla åtgärder
            för att hejda den häftiga uppgång av arbetslösheten som alla prognoser
            pekar mot. Då är det viktigt att komma till rätta med pris- och
            kostnadsstegringar. På sikt är det den enda garantin för att svensk
            industri skall kunna behålla sin konkurrenskraft. Det är också
            ett sätt att komma till rätta med vår bristande tillväxt.
          </note>
          <note>
            Det finns anledning att ställa ytterligare en fråga.
          </note>
          <note>
            Under den senaste tiden har regeringen gett dubbla budskap. Finansministern
            brukar hävda att kampen mot inflationen kommer i första hand.
          </note>
          <note>
            Andra företrädare för socialdemokraterna och regeringen sätter
            sysselsättningen först. I den socialdemokratiska plattformen var
            det sysselsättningen som gällde framför inflationsbekämpningen.
            Den fråga som inställer sig är vilket budskap som gäller i dag.
            Det kan väl inte vara så att regeringen på denna punkt inte skulle
            vara beredd att ta ett mer långsiktigt ansvar?
          </note>
          <note>
            Frågan kräver sitt svar.
          </note>
          <note>
            Vi kommer i en senare omgång att diskutera det avsnitt i arbetsmarknadsdepartementets
            betänkande 12 som handlar om de arbetshandikappades svårigheter.
            Men jag vill redan nu fråga främst arbetsmarknadsministern varför
            socialdemokraterna, regeringen och utskottsmajoriteten är så snåla
            mot just de svagaste på arbetsmarknaden. Det finns en tendens
            att ta från de handikappade och svaga och ge till de friska och
            starka. Vart har den sociala dimensionen tagit vägen?
          </note>
          <note>
            Den allmänna ekonomiska politiken har till uppgift att skapa
            förutsättningar för full sysselsättning på den öppna arbetsmarknaden.
            En grundläggande tanke hos oss i folkpartiet liberalerna är att
            arbetslöshet aldrig får bli ett medel i den ekonomiska politiken.
            Arbetslöshet är alltid ett slöseri med resurser, mänskligt såväl
            som ekonomiskt. Kampen mot arbetslösheten måste föras på alla
            fronter. På den punkten instämmer vi i regeringens deklarationer.
            För att försvara sysselsättningen är det ett absolut krav att
            inflationen nedbringas så att konkurrenskraften återställs. Den
            långsiktiga tryggheten kan bäst tillgodoses genom en mer konkurrenskraftig
            industrisektor.
          </note>
          <note>
            Jag vill, fru talman, yrka bifall till våra reservationer till
            betänkandet. De reservationer till betänkande nr 11 som vi kommer
            att följa upp med omröstningar är nr 1, 3 och 28.
          </note>
          <note>
            Till sist några ytterligare funderingar.
          </note>
          <note>
            Arbetsmarknadspolitiken är ett nödvändigt komplement till den
            allmänna ekonomiska politiken. Den som söker jobb skall få hjälp
            att snabbt kunna hitta ett sådant, och arbetgivaren i sin tur
            får hjälp att snabbt fylla vakanserna. Ju fortare den här processen
            går, desto bättre är det för den enskilde, för företaget och för
            samhället.
          </note>
          <note>
            Arbetsmarknadspolitikens uppgift är kort sagt att, som vi säger
            i motionen, fungera som ett smörjmedel på arbetsmarknaden. De
            viktigaste smörjmedlen är arbetsförmedling och annan informationsspridning,
            rörlighetsstimulanser samt utbildningsinsatser.
          </note>
          <note>
            För att undvika att en människa hamnar i den återvändsgränd som
            långtidsarbetslöshet innebär måste alla de arbetsmarknadspolitiska
            insatser som är möjliga prövas. Det kommer att ställa stora krav
            på arbetsförmedlarna. De insatser som är aktuella är introduktionsstöd,
            jobb-sökar-aktiviteter och arbetsprövning inom ramen för arbetsmarknadsinstituten.
            Även beredskapsarbeten bör kunna komma i fråga, men bara som ett
            sista alternativ. Passivt kontantunderstöd är naturligtvis nödvändigt
            under söktiden, men också det bara som en sista utväg.
          </note>
          <note>
            Den föreslagna anslagsstrukturen är positiv och ligger i linje
            med den politik som vi har förordat.
          </note>
          <note>
            Det är emellertid viktigt att denna nya frihet för arbetsmarknadsverket
            noga följs upp och blir föremål för en utvärdering.
          </note>
          <note>
            De insatser som måste prövas för att i det enskilda fallet finna
            en lämplig åtgärd ställer, som jag nyss sade, stora krav på arbetsförmedlarna.
            En förutsättning för att de arbetsmarknadspolitiska instrumenten
            skall fungera är en effektiv arbetsförmedling. En brist i dag
            är förbudet mot privata arbetsförmedlingar. Regeringen har i dagarna
            lagt fram ett förslag till ny arbetsförmedlingslag. Dess värre
            tvingas jag konstatera att förbudet mot privata arbetsförmedlingar
            kvarstår.
          </note>
          <note>
            En ökad mångfald inom arbetsförmedlingsområdet skulle enligt
            vår uppfattning ytterligare stärka den flexibilitet och anspassningsförmåga
            som är en förutsättning för en fungerande arbetsmarknad.
          </note>
          <note>
            Detta krav på mångfald innebär inte att vi gör avkall på en effektiv
            offentlig förmedling. De offentliga förmedlingarna bör tillhandahålla
            god service över hela arbetsmarknaden. De privata förmedlingarna
            skulle enligt vår uppfattning vara ett bra komplement till den
            offentliga servicen.
          </note>
          <note>
            Arbetsförmedlingsmonopolet bör därför reformeras långt mer radikalt
            än vad som föreslås i regeringens nyligen avlämnade proposition.
          </note>
          <note>
            Det känns vidare riktigt att kraftiga resurser satsas på arbetsmarknadsutbildning.
            Det är då något anmärkningsvärt att regeringen inte är beredd
            att öka antalet nybörjarplatser på högskolorna runt om i landet
            till en nivå som skulle innebära att arbetslöshetstrycket skulle
            lätta. Tesen att arbetskraften skall utbildas när konjunkturerna
            är sämre, för att sedan kunna möta efterfrågan på arbetskraft
            när tiderna blir bättre, borde gälla även här. Många ungdomar
            som söker till högskolan kommer inte in, och den retoriska frågan
            inställer sig: Varför vill regeringen inte ta till vara dessa
            ungdomar i stället för att skicka ut dem i arbetslöshet? Regeringens
            logik har här kolliderat med sina egna teser.
          </note>
          <note>
            Vi i folkpartiet liberalerna har hävdat att det måste skapas
            ett ökat utrymme för personligt ansvar och idealitet i samhället.
            Men detta kan aldrig ersätta de garantier som den offentliga sektorn
            står för.
          </note>
          <note>
            Sociala rättigheter måste garanteras alla -- oavsett resurser
            och personliga kontaktnät.
          </note>
          <note>
            Grundprincipen måste vara att man via det offentliga skall fördela
            resurser och möjligheter till social service utan att för den
            skull motarbeta mångfalden i de former som denna service kan anta.
            När det gäller arbetsmarknaden har vi från folkpartiet liberalerna
            inriktat oss på att hjälpa främst de svagaste grupperna.
          </note>
          <note>
            Charlotte Branting kommer i ett senare anförande att mera i detalj
            gå in på frågor gällande yrkesinriktad rehabilitering, särskilda
            åtgärder för arbetsanpassning och sysselsättning samt antalet
            platser inom Samhallkoncernen, för att nämna några av de områden
            där vi drivit på med positiva förslag och krav på förstärkta resurser.
          </note>
          <note>
            Fru talman! Arbete är någonting mycket positivt, som vi måste
            värna om. Det är därför särskilt viktigt att nu alla ansträngningar
            görs för att hejda den höga arbetslösheten och förhindra att människor
            hamnar i en nedbrytande långtidsarbetslöshet. Vi måste i praktisk
            handling hävda arbetets värde för den enskilde individen och för
            hela samhället.
          </note>
          <note type="speaker">
            Anf. 27 BÖRJE HÖRNLUND (c):
          </note>
          <note>
            Fru talman! Statsrådet Mona Sahlin! Antalet varsel och permitteringar
            ökar kraftigt, och antalet lediga platser minskar. Det rör sig
            inte längre om bara
          </note>
          <note>
            ''vanliga'' varsel, utan det är också fråga om strukturförändringar
            inom industrin. Många kommuner och landsting befinner sig i en
            ekonomisk situation som gör att de måste dra ner även på känslig
            verksamhet.
          </note>
          <note>
            Sammantaget leder detta till att olika prognoser pekar på att
            vi, om man räknar in både personer som är föremål för arbetsmarknadsåtgärder
            och sådana som är öppet arbetslösa, under 1992 kan komma upp i
            en arbetslöshet på 5--6 %.
          </note>
          <note>
            Läget har förändrats mycket snabbt. Låt mig påminna om att företag
            och vårdansvariga för mindre än ett år sedan genomförde kampanjer
            för att få folk och ungdomar till industri och vård.
          </note>
          <note>
            Den svenska lågkonjunkturen är i stor utsträckning hemmalagad.
            Löneutveckling och inflation har länge legat långt över omvärldens.
          </note>
          <note>
            Skatteomläggningens finansiering har, såväl ur inflationspolitiska
            som arbetsmarknadspolitiska utgångspunkter, verkat i klart negativ
            riktning. Den förda koncentrationspolitiken har lett till överhettning
            i framför allt storstadsområden, där det har uppstått en löneglidning,
            som sedan har fortplantat sig ut över landet.
          </note>
          <note>
            Fru talman! Detta har lett till två debatter -- eller kanske
            skall vi kalla dem två ekonomiska skolor. I
          </note>
          <note>
            den ena debatten accepterar man en hög arbetslöshet, som skall
            tvinga ner löner och inflation. I den andra debatten förordas
            den sedvanliga AMS-linjen, det vill säga att omfattande åtgärder
            skall sättas in för att kortsiktigt hålla nere de höga öppna arbetslöshetstalen.
          </note>
          <note>
            Den första, råa linjen är helt oacceptabel för centern. Längre
            arbetslöshetsperioder leder till utslagning och dåligt självförtroende
            och är egentligen ett enda stort resursslöseri. Men den omfattande
            AMS-linjen är heller inte rätt väg att vandra.
          </note>
          <note>
            Fru talman! Sverige har i dag ett nedslitet vägnät och järnvägar
            som kräver underhåll och nya sträckningar. Vi befinner oss nu
            i en lågkonjunktur.
          </note>
          <note>
            Vi har tusentals entreprenörfordon som i dag står lediga. Det
            är nu, i lågkonjunkturen, som man skall ta krafttag för att bygga
            en infrastruktur för framtiden. Det är mycket lämpligare att göra
            det nu i sämre tider än när kapaciteten i riket är fullt utnyttjad.
            Då kan det vara andra saker som bör gå före. Centerpartiet föreslår
            därför att 10 miljarder kronor under kommande år skall satsas
            på en utbyggd infrastruktur. Som vi ser det är det också viktigt
            att dessa satsningar i första hand körs i gång i de områden i
            vårt land där sysselsättningen i dag är svagast, dvs. i regionalpolitiskt
            känsliga områden.
          </note>
          <note>
            Där finns hundratals mil av krokiga, svaga grusvägar som behöver
            rätas, förstärkas och beläggas. Banverket har ett färdigt stort
            program som kan tidigareläggas på järnvägens område. Vi har all
            anledning att mycket kraftfullare satsa på högre utbildning och
            forskning. Centerpartiet har föreslagit 6 000 nya utbildningsplatser
            -- utbildning för framtid.
          </note>
          <note>
            Vi har gjort en uppgörelse som berör bioenergins roll i det stora
            energisystemet. Vi är inte nöjda med uppgörelsen. Vi tycker nämligen
            att på just bioenergiområdet skulle satsningen ha kunnat vara
            litet kraftfullare. Det är dock ett stort steg i rätt riktning.
          </note>
          <note>
            Vi vill också att man skall inleda skapandet av ett nordiskt
            snabbtågbanenät. Det är investeringar som kommer att minska behovet
            av investeringar på flygets område. Snabba och bra järnvägar är
            miljöriktiga. Det är det transportsätt som är att föredra vid
            måttligt långa avstånd.
          </note>
          <note>
            De infrastruktursatsningar som vi föreslår är satsningar som
            utvecklar hela vårt land. Det är, fru talman, fråga om god ekonomisk
            politik som skapar framtida välstånd och bättre möjligheter för
            en god livskvalitet. Varje sjukdom orsakad av trafikutsläpp, varje
            trafikskadeoffer, varje nedsliten vägkilometer och varje i onödan
            utbetald kontant arbetslöshetsersättning medför verkliga kostnader
            och framför allt stora uteblivna intäkter.
          </note>
          <note>
            Statsrådet Mona Sahlin bör därför gå in på sin kammare och tänka
            på vad jag här har tagit upp och studera centerpartiets motioner.
            Sedan bör hon ta
          </note>
          <note>
            Georg Andersson, Rune Molin och hela regeringen ordentligt i
            örat. Jag anser att det är fel att arbetsmarknadsministern skall
            tvingas till större och större ensidiga satsningar. Så blir nämligen
            fallet om man inte har förstånd att göra satsningar över ordinarie
            budget på andra departements områden.
          </note>
          <note>
            Fru talman! Antiinflationspolitiken måste vara ett framtida rättesnöre.
            Sverige har delvis prissatt sig ur världsmarknaden. För det framtida
            välståndets skull är vi betjänta av en period med lägre löneökningar
            än omvärldens. Det är utomordentligt viktigt att Rehnbergsnivån
            blir det absoluta taket för ett par år framåt. Vi anser att det
            är oroande att parter -- som borde veta bättre -- inte godtar
            att högre avlönade som samtidigt är stora vinnare på skattereformen
            nu måste lugna ner sig.
          </note>
          <note>
            Chefer i exportföretag och på viktiga ekonomiska institutioner
            som alltid predikar återhållsamhetens evangelium för lågavlönade,
            måste nu förstå att det är de själva som måste föregå med goda
            exempel.
          </note>
          <note>
            Fru talman! I många kommuner har vi redan en ungdomsarbetslöshet
            på över 10 %. Den ökar dessutom snabbt. Ungdomar, kvinnor, handikappade
            och invandrare utgör de grupper som drabbas hårdast. Det är enligt
            min bestämda mening inte dessa grupper som orsakar överhettning
            och stark löneglidning. Den onda löneglidningen uppstår inte i
            inlandskommunerna i
          </note>
          <note>
            Norrland. Men det är där vi har de höga arbetslöshetstalen. Jag
            vill återigen med stor bestämdhet säga att öppen arbetslöshet
            är ett stort resursslöseri. När det gäller ungdomsarbetslösheten
            är frågan egentligen om den får fortgå längre. Det är en fråga
            om en massiv förstörelse av ungdom och framtid.
          </note>
          <note>
            Centern föreslår ett antal försvarslinjer. Den första försvarslinjen
            måste vara arbete i en utbyggd näringslivssektor. Den andra försvarslinjen
            är den mycket starka infrastruktursatsningen som jag nyss var
            inne på. Den tredje försvarslinjen innebär att man satsar på utbildning
            av både lågt utbildade och högre utbildade personer för att vi
            skall stå bättre rustade för att klara en bättre produktivitet
            framöver. Den fjärde försvarlinjen -- där hyser jag ganska stor
            oro i dag -- är att vi skall ha ordentliga regionalpolitiska satsningar
            som utvecklar hela landet. Den femte linjen består i att vi måste
            ha en viss kvot av beredskapsarbeten. Alla är inte utbildningsmotiverade.
            Den sista försvarslinjen utgörs av kontant arbetslöshetsersättning.
            Den påsen bör vara den minsta påsen av alla de penningpåsar som
            vi har att diskutera.
          </note>
          <note>
            Jag sade inledningsvis att för mindre än ett år sedan drevs kampanjer
            för att få ungdomar till näringslivet och till vården. Jag vill
            nu varna för en viss kortsiktighet i agerandet. Jag förstår företagen,
            många är hårt ekonomiskt pressade och lever litet för dagen. Man
            måste naturligtvis se om sitt hus.
          </note>
          <note>
            Det finns dock en viktig fråga som varje företagare och regeringen
            och riksdagen bör ställa, nämligen hur lång den här lågkonjunkturen
            kommer att bli.
          </note>
          <note>
            Blir den ett år, ett och ett halvt år eller kanske två år?
          </note>
          <note>
            Frågan om rekrytering av ungdomar till näringslivet och andra
            områden är en väsentligt mer långsiktig fråga, och det finns här
            anledning att varna för kortsiktighet i agerandet. Ungdomarna
            är mycket rörliga -- de flyttar osv, -- och det är nog så att
            industrin behöver ungdomarna mer än vad ungdomarna behöver industrin.
            För att inte missförstås vill jag betona att jag liksom alla andra
            är medveten om att industrin är en välfärdsgrund.
          </note>
          <note>
            Men det gäller nu att titta på det här överbryggningsskedet,
            så att man i framtiden har en rekryteringsbas av väl utbildade
            och inskolade ungdomar.
          </note>
          <note>
            Jag vill fråga statsrådet: Hur hög ungdomsarbetslöshet tänker
            regeringen acceptera?
          </note>
          <note>
            Vi var för några år sedan i denna kammare eniga om att stödja
            ett gammalt centerförslag om att ungdomar i de känsligaste åren
            alltid skulle erbjudas utbildning eller arbete -- icke kontanta
            pengar. Ungdomarna skulle göra en insats för att få sina pengar;
            de skulle vara med i samhället. Ställer
          </note>
          <note>
            Mona Sahlin fortfarande upp på den grundsynen när det gäller
            ungdomarnas rätt till arbete och utbildning?
          </note>
          <note>
            Jag vill också ställa frågan: Vilka medel tänker regeringen arbeta
            med för att driva en sådan offensiv linje?
          </note>
          <note>
            Jag vill avsluta med att säga att centern säger ett bestämt nej
            såväl till låt-gå-arbetslöshetslinjen som till en extrem AMS-linje.
            Med kraftfulla näringslivssatsningar, infrastruktursatsningar,
            ordentliga satsningar på en bra utbildning, satsningar på regionalpolitikens
            område och en beredskap att ta tag i överhettningsproblemen när
            dessa uppstår, vilket ofta sker regionalt, är jag övertygad om
            att det går att förena en låg inflation och ett stabilt penningvärde
            med målsättningen att vi i vårt land inte skall ha långtidsarbetslöshet
            för någon grupp.
          </note>
          <note>
            Kersti Johansson kommer senare att ta upp inte minst de handikappades
            problem på arbetsmarknaden.
          </note>
          <note type="speaker">
            Anf. 28 KARL-ERIK PERSSON (v):
          </note>
          <note>
            Fru talman! Nu nås vi av den stigande arbetslösheten. Tidigare
            höga varseltal när det gäller uppsägningar börjar nu omsättas
            i praktiken.
          </note>
          <note>
            1991 är redan ett svart år på arbetsmarknaden. Från vänsterpartiets
            sida har vi varnat för den här utvecklingen. Behovet av att snabbt
            sätta in åtgärder för att motverka arbetslösheten har vuxit enormt.
          </note>
          <note>
            Priset för en hög arbetslöshet blir oerhört högt. Det är enskilda
            människor som drabbas, och vi vet att ingen kan smita ifrån arbetslöshetens
            kostnader --
          </note>
          <note>
            varken de mänskliga eller de samhälleliga. Men företrädare för
            marknaden vägrar medvetet att inse detta. Arbetslöshetens stålbad
            blir verklighet om de får bestämma. De förordar medvetet att ännu
            fler människor skall ställas utanför produktionen --
          </note>
          <note>
            ju fler, desto bättre för landets ekonomi, hävdar de.
          </note>
          <note>
            Från vänsterpartiets sida vägrar vi att acceptera ett sådant
            synsätt.
          </note>
          <note>
            Människors vilja till arbete och egen försörjning är en viktig
            tillgång. Sverige blir varken bättre eller rikare när fler människor
            slås ut från arbetsmarknaden -- utan tvärtom, vi kommer att bli
            fattigare.
          </note>
          <note>
            För vänsterpartiets del kan det aldrig handla om en passiv anpassning
            till givna eller s.k. ödesbestämda förhållanden. Den fulla sysselsättningen
            är ytterst en fråga om vilja och förmåga att styra samhällsutvecklingen.
            Därför behövs en kraftfull politik för att förhindra att arbetslöshetssiffrorna
            rakar i höjden. I det redan allvarliga läget på arbetsmarknaden
            måste även beredskapsarbeten ingå bland nödvändiga åtgärder.
          </note>
          <note>
            Regeringen bär det yttersta ansvaret för att arbetsmarknadspolitiken
            inte avrustas, något som marknaden och vissa andra olyckskorpar
            förespråkar.
          </note>
          <note>
            Marknadens företrädare vill inte göra något åt den växande arbetslösheten.
            Den får bli vad den blir.
          </note>
          <note>
            Det blir följden om man anser att full sysselsättning inte är
            ett mål som måste upprätthållas. En föraktfull inställning till
            människornas rätt och vilja till arbete präglar många bankekonomer,
            industriledare och vissa politiska företrädare, som flera medier
            låter uppträda som ''sanningssägare''.
          </note>
          <note>
            Det är upprörande att det i dag förs fram förslag som innebär
            att anslagen till arbetsmarknadsutbildning och andra sysselsättningsskapande
            åtgärder skärs ned. På flera håll vill man låta de arbetslösa
            själva betala en allt högre del av kostnaderna för arbetslösheten.
            På annat sätt går det inte att tolka vissa borgerliga företrädare.
            De vill kraftigt höja EG-avgifterna till arbetslöshetskassorna.
            Dessa förslag kommer inte att lösa några problem på arbetsmarknaden,
            om de skulle omsättas i praktiken. Men det innebär att ett orättfärdigt
            slag utdelas mot enskilda människor och deras familjer, som redan
            har det svårt på grund av arbetslöshet eller hot om sådant.
          </note>
          <note>
            Därför vänder vi i vänsterpartiet oss emot dem som är beredda
            att acceptera arbetslöshet som ett medel i den ekonomiska politiken.
          </note>
          <note>
            Arbete åt alla är 1990-talets huvudfråga. För arbetarrörelsen
            och vänsterpartiet är rätten till ett meningsfullt arbete en viktig
            del av den generella välfärdspolitiken. Regeringen har även klart
            uttalat att arbetsmarknadspolitiken fortsättningsvis begränsas
            till åtgärder för den enskilde individen som hotas av arbetslöshet
            eller som är arbetslös.
          </note>
          <note>
            Någon generell efterfrågestimulans för att förhindra arbetslöshet
            är inte aktuell enligt vad regeringen skriver i årets budgetproposition.
          </note>
          <note>
            Vänsterpartiet ställer sig naturligtvis positivt till de ökade
            resurser till utbildning och rehabilitering som regeringen föreslår,
            men vi är starkt kritiska till regeringens fortsatta högervridning,
            som innebär att målsättningen arbete åt alla offras. Regeringens
            politik underordnas alltmer nyliberalismens synsätt att öppen
            arbetslöshet minskar inflation. Från detta har regeringen inte
            tagit klart avstånd, och därför måste man utgå från att det fortfarande
            gäller.
          </note>
          <note>
            Fru talman! Tillsammans med en rättvis fördelningspolitik och
            den generella välfärdspolitiken är arbete åt alla den övergripande
            politiska målsättningen vid fördelning av landets resurser.
          </note>
          <note>
            Det är viktigt att motverka ökad arbetslöshet och att redan nu
            ta itu med sårbarheten i det svenska näringslivet i perspektivet
            av den lågkonktur vi nu upplever.
          </note>
          <note>
            Landets ekonomiska politik och statens insatser måste inriktas
            på att bekämpa arbetslösheten.
          </note>
          <note>
            Förutom att den ekonomiska politiken på alla sätt skall befrämja
            arbete åt alla är det nödvändigt att statsföretag, löntagarfonder
            och regionalpolitik omvandlas till redskap för en arbetsskapande
            politik.
          </note>
          <note>
            Dagens arbetsmarknadspolitik bygger på samma ideologiska grundprinciper
            och har samma politiska målsättning som präglar hela den ekonomiska
            politiken i övrigt.
          </note>
          <note>
            Som en aktiv och integrerad del av den allmänna ekonomiska politiken
            arbetar man för att minska strukturella obalanser enbart genom
            en anpassning till de krav som industrin ställer.
          </note>
          <note>
            Det har skett en förskjutning i arbetsmarknadspolitikens roll
            och målsättning.
          </note>
          <note>
            Från att ha varit ett instrument för att bekämpa konflikterna
            mellan olika mål i den allmänna ekonomiska politiken har den nu
            en annan roll.
          </note>
          <note>
            Tidigare fördes en arbetsmarknadspolitik för att mildra de negativa
            effekterna av den industriella och ekonomiska utvecklingen. Nu
            prioriterar man enbart åtgärder som syftar till att underlätta
            och påskynda industrins strukturella omvandling helt på arbetsköparnas
            villkor, vilket ytterligare förvärrar den regionala obalansen
            och ökar klassklyftorna i samhället. Det är i detta perspektiv
            regeringens nyliberala politik skall ses.
          </note>
          <note>
            I den nya politiken från regeringen finns inte någon nämnvärd
            arsenal för att möta den stora arbetslösheten. Beredskapsarbeten
            ses numera som ett hinder i den ekonomiska politiken. Den insikten
            att människor som ställs utanför arbetslivet någon månad snabbt
            passiviseras och kan slås ut från arbetsmarknaden har blivit som
            bortblåst i regeringspolitiken.
          </note>
          <note>
            Det är därför bra att utskottet framför en annan uppfattning
            i sitt betänkande nr 11, där det betonas att beredskapsarbete
            inte får underskattas:
          </note>
          <note>
            ''Utskottet vill med det anförda understryka att beredskapsarbete
            måste kunna komma i fråga när detta framstår som den mest ändamålsenliga
            åtgärden i det enskilda fallet.'' Denna del av utskottets betänkande
            ger ju en helt annan bild än den som regeringen ger i sin budgetproposition.
          </note>
          <note>
            Vänsterpartiets och socialdemokraternas uppgörelse i skatteutskottet
            om att avdela 600
          </note>
          <note>
            milj.kr. till arbetsmarknadspolitiska åtgärder, bl.a.
          </note>
          <note>
            beredskapsarbete, skulle ses som en insats för att regeringen
            i arbetsmarknadspolitiken skulle kunna få instrument för att hävda
            rätten till arbete.
          </note>
          <note>
            Vad händer i fortsättningen med denna uppgörelse? Det skulle
            vara intressant att få veta av
          </note>
          <note>
            Mona Sahlin vart medlen tog vägen. När skall medlen tas fram?
            Är uppgörelsen ingenting värd?
          </note>
          <note>
            Vänsterpartiet anser att arbetsmarknadsutbildningen är en del
            av den samhälleliga vuxenutbildning. Den bör användas för att
            stödja dem som har den svagaste ställningen på arbetsmarknaden.
            Den bör sättas in för att uppfylla fördelningspolitiska och sociala
            mål.
          </note>
          <note>
            Utifrån den grunden kan en politik formuleras för arbete åt alla
            i följande huvudpunkter:
          </note>
          <note>
            1. Näringsliv och arbetsliv skall utformas på en nationellt självständig
            grund inriktad mot internationell solidaritet. Produktion, tjänster,
            service och kommunikation skall utformas i samklang med social
            nytta, en bra miljö, regional balans och med en icke kommersiell
            inriktning. Ett människovärdigt arbetsliv krävs utan utslagning
            och klassklyftor och med en demokratisk maktutövning.
          </note>
          <note>
            2. Att i samhällets regi upprätta ett nationellt näringslivsprogram,
            ett program som tar sikte på att ge industrin en nationell bas
            med en ny struktur, samtidigt som industriarbetet ges ett nytt
            och mer kvalitativt innehåll.
          </note>
          <note>
            Utifrån detta program kan kraftfulla satsningar ske i infrastrukturen
            för att kunskap, transporter och övriga kommunikationer skall
            bli verktyg i en arbetsskapande politik.
          </note>
          <note>
            3. En allmän arbetstidsförkortning ingår i en politik för arbete
            åt alla och den kan motverka utslagning och även förbättra människors
            sociala livsvillkor.
          </note>
          <note>
            4. Arbetsmarknadspolitiken måste reformeras och inriktas på att
            skapa bestående arbeten.
          </note>
          <note>
            Genom arbetsmarknadspolitiken skall även regionalpolitik och
            ekonomisk politik ge arbete åt alla. Ansträngningar och stimulanser
            bör sättas in för att vi skall få en del av förtidspensionärerna
            tillbaka till arbetslivet. Dessutom skall man i arbetsmarknadspolitiken
            på ett kraftfullt sätt motverka dagens könssegregerade arbetsmarknad.
          </note>
          <note>
            Ökade satsningar bör ske i informationen om yrkesval, en omvänd
            ''prao-inriktning'' m.m.
          </note>
          <note>
            Vänsterpartiet anser att varje arbetslös är ett nederlag för
            samhället. Risken är uppenbar att de långtidsarbetslösas skara
            ökar. Även för handikappade, kvinnor och ungdomar kan en ökning
            av långtidsarbetslösheten befaras. Vi gick från en tid då det
            fanns ungdomslag till inskolningsplatser. Vad hände med dessa
            inskolningsplatser, som man då sade skulle vara ett instrument
            för att på nytt få ut ungdomen i arbetslivet? I dag har kommunerna
            ansvar för de unga, men man har inga pengar. Vad händer med de
            ungdomar som kommer ut och skall försöka få ett arbete på en sviktande
            arbetsmarknad, när också kommunerna står utan möjlighet att hjälpa
            dem?
          </note>
          <note>
            Regeringen brukar tala om att man skall gå på två ben. Det tycker
            jag är en självklarhet. Men frågan är vad man skall göra för att
            gå på två ben. Man talar om att inflationen utgör det största
            hotet om arbetslöshet. Den ekonomiska politiken inriktas enbart
            på att bekämpa inflationen. Det finns förslag, som vi har fört
            fram och som kan bli mer aktuella än någonsin. Jag skulle vilja
            höra om någon kan förklara på varför man inte fortsätter med det
            ROT-program som fanns en gång i tiden.
          </note>
          <note>
            Det finns möjligheter för byggnadsarbetare att få arbete. Våra
            skolor behöver rustas upp. Där skulle många av de byggnadsarbetare
            som i dag börjar bli utslagna av arbetsmarknadsskäl kunna få arbete.
          </note>
          <note>
            Kommunernas vattennät är i stort behov av upprustning. Det finns
            alltså många åtgärder som skulle främja och trygga bra arbete
            för många som nu kommer att stå utanför arbetslivet.
          </note>
          <note>
            Med detta, fru talman, vill jag yrka bifall till reservationerna
            2, 4, 26 och 31 till betänkande nr
          </note>
          <note>
            11.
          </note>
          <note>
            Anf. 29 ANNA HORN AF RANTZIEN
          </note>
          <note>
            (mp):
          </note>
          <note>
            Fru talman! Fru statsråd! Jag tänker nu passa på att här i kammaren
            dra upp huvudlinjerna för hur vi i miljöpartiet de gröna ser på
            arbetsmarknadspolitiken. Det är den gröna vägen mot ökad frihet
            i arbetet. När jag förberedde på det här anförandet började jag
            med att skriva att varje människa har rätt till ett arbete. Ögonblickligen
            hörde jag en massa frågor. Om vi har rätt till ett arbete, visst
            har vi då också skyldigheter med det arbetet, t.ex. att det ger
            bra och hållbara produkter, att det inte tär onödigt mycket på
            våra resurser, och vad menar vi med ett arbete? Ja, vi kan ju
            i varje fall skilja på förvärvsarbete -- som lönearbete eller
            kooperativt arbete -- och informellt eller ideellt arbete. Kontentan
            av mina funderingar blev i alla fall att jag ändrade meningen
            till:
          </note>
          <note>
            Varje människa i arbetsför ålder har rätt till avlönat arbete,
            men lönearbetet har inte rätt till varje människa.
          </note>
          <note>
            Vad menas då med det? Jo, lönearbetet skall inte vara så tungt
            och långt att vi inte också orkar med annat arbete: hemarbetet,
            sport- och friluftsarbetet, arbetet i Röda korset, syföreningen,
            barnpassningen. Slutsatsen blir naturligtvis: Arbete är inte enbart
            förvärvsarbete. Ingen behöver vara arbetslös. Nej, ingen behöver
            vara arbetslös om vi med arbete också menar det obetalda arbetet.
          </note>
          <note>
            Förvärvsarbete är nödvändigt under stor del av vårt liv för att
            täcka våra behov, men allt lönearbete är inte bra för miljö och
            människor.
          </note>
          <note>
            Konsekvenserna av ett arbete -- särskilt då av lönearbetet --
            för miljö, individ och samhälle måste analyseras och värderas.
          </note>
          <note>
            Har vi en till vår tid anpassad syn på förvärvsarbete? Nej, den
            moderna synen har inte trängt igenom. Varför består gamla hierarkiska
            strukturer i arbetslivet? Varför består den auktoritära människosynen,
            den förhållandevis dåliga jämställdheten och den instrumentella
            synen på arbetskraften? Varför tror vi fortfarande på en evig
            tillväxt i produktion och konsumtion, i sopor och regnskogsdöd,
            som ändå drabbar oss människor till slut. Nej, inte sist, för
            vi hör ju till näringskedjornas topporganismer, och topporganismerna
            hör inte till världens tåligaste varelser.
          </note>
          <note>
            Lönearbetet har blivit en stelnad ideologi. I alla tider har
            arbetet varit något smutsigt och ovärdigt för de högre klasserna,
            förutom de manligt värdiga sysselsättningarna jakt, krig och politik.
            Så småningom fick arbeten som handel och hantverk högre status
            och i dag har -- i varje fall i teorin --
          </note>
          <note>
            den allmänt accepterade idén om allas lika värde följts av alla
            arbetens lika värde. -- Utvecklingen går mot det bättre!
          </note>
          <note>
            Men slentrian får inte göra oss blinda för förvärvsarbetets negativa
            följder, som ligger i avigsidorna av:
          </note>
          <note>
            -- att det finns kontroll av produktion och människor,
          </note>
          <note>
            -- att det finns marknader för produkter och arbetskraft,
          </note>
          <note>
            -- att det finns ett kapitalintresse och ett löneintresse,
          </note>
          <note>
            -- att det finns partsförhållanden och
          </note>
          <note>
            -- att det finns regler och lagar.
          </note>
          <note>
            Allt har en positiv och en negativ sida.
          </note>
          <note>
            Skall vi lönearbeta ännu fler timmar? Skall vi producera och
            konsumera ännu mer i vårt mätta land? Produktionen av varor stiger
            ständigt om inte lönearbetstiden förkortas. Enligt långtidsutredningens
            prognoser kommer den materiella produktionen att öka med 25 %
            till år
          </note>
          <note>
            2000. För att nå detta mål krävs en ökning av antalet lönearbetstimmar
            med cirka 7 % och av produktiviteten med 18 %. Oförändrad materiell
            produktion skulle medföra att lönearbetstiden kunde sänkas med
            8 % och att produktiviteten kunde ökas med drygt 10 %. Det finns
            alltså utrymme för förändringar.
          </note>
          <note>
            För arbetsgivaren betyder den kortare arbetstiden att den reella
            lönen kan ökas med 2 %. Det förutsätter dock att kapitalkostnaden
            per arbetstimme inte ökar genom kortare arbetstid totalt.
          </note>
          <note>
            Är arbetslöshet frihet eller plåga? Jag lyssnade på
          </note>
          <note>
            Sonja Rembo. Eftersom jag har skrivit detta, säger jag nästan
            motsatsen -- men inte helt. Arbetslöshet kan för en del företagsamma
            människor fungera som en puff mot större frihet från lönearbete
            och mot nya utmaningar. Men vi vet att förvärvsarbete är viktigt
            för de flesta människor. De känner sig utanför, olyckliga och
            obehövda utan förvärvsarbete. Vi vet också att ungdomar som går
            arbetslösa är särskilt sårbara. De blir deprimerade, t.o.m kroniskt
            skadade, när arbetslösheten varar länge. Därför är arbetslinjen
            viktig, men med den kan vi inte lösa problemet när det växer utöver
            budgetens möjligheter. Vi måste därutöver hitta andra vägar. När
            arbetslösheten av olika orsaker stiger utöver det normala, kan
            det vara värt att undersöka om man skulle kunna dela det betalda
            arbete som finns genom att sänka lönearbetstiden.
          </note>
          <note>
            Det kan ske genom att ge människor större frihet att välja lönearbetstid.
          </note>
          <note>
            Fru talman! Nu kommer vi till kärnpunkten: Är kortare arbetstid
            ett motmedel mot arbetslöshet?
          </note>
          <note>
            Rent teoretiskt -- ja! Vi delar solidariskt på lönearbetet. I
            praktiken kommer svårigheterna.
          </note>
          <note>
            Jobben och de arbetslösa finns inte på samma platser. Utbildning
            och jobb passar inte ihop osv.
          </note>
          <note>
            Men om vi antar att åtminstone en tredjedel, vilket troligen
            är lågt räknat, av den minskade lönearbetstiden vid en arbetstidsförkortning
            på de av miljöpartiet till år 1993 föreslagna första två timmarna
            per vecka resulterar i nya arbeten, motsvarar detta cirka 50 000
            nya arbetstillfällen.
          </note>
          <note>
            En lönearbetstidsförkortning kommer därför att ge ett betydande
            bidrag till att den befarade ökningen av arbetslösheten kan hållas
            låg.
          </note>
          <note>
            Kostnaden för dessa 50 000 nya lönearbetstillfällen består i
            lägre lön, motsvarande de två lediga timmarna -- och skattebortfall
            förstås.
          </note>
          <note>
            Om lönearbetstiden förkortas kommer också behovet av pengar för
            arbetslöshetsersättning och arbetsmarknadspolitiska åtgärder att
            minska med uppskattningsvis 500 milj.kr. under budgetåret
          </note>
          <note>
            1991/92.
          </note>
          <note>
            Miljöpartiet har som mål att ge alla människor laglig rätt till
            6 timmars arbetsdag eller 30 timmars arbetsvecka med förhållandevis
            sänkt lön. Med denna rätt ökar flexibiliteten och man kan anpassa
            lönearbetstiden efter sin livssituation.
          </note>
          <note>
            Vi föreslår en minskning med en veckotimme år
          </note>
          <note>
            1992 och ännu en år 1993 till 38 timmar. Det är ett ganska flexibelt
            instrument, som ändå kan få stor effekt, eftersom den nya normen
            troligen kommer att följas på de flesta områden. Möjligheten att
            avtala om andra lönearbetstider finns naturligtvis kvar. De två
            timmarna betyder att lönearbetstiden minskas med 5 %. Om arbetstagarorganisationerna
            inte är beredda att sänka utgående veckolön i kronor, innebär
            det att man intecknar 5 % av utrymmet för lönehöjningar till kortare
            arbetstid.
          </note>
          <note>
            Det är naturligtvis ett problem i dagens situation, när lönerna
            ökar alldeles för mycket. För att kompensera kostnaderna för den
            kortare arbetstiden, men också för högre energiskatter, föreslår
            miljöpartiet i en motion kraftigt sänkta arbetsgivaravgifter.
          </note>
          <note>
            Riksdagen bör också återta beslutet om den sjätte semesterveckan.
            Miljöpartiet -- och med oss många andra -- prioriterar en förkortad
            veckoarbetstid framför en längre semester.
          </note>
          <note>
            Återstående ca 3 procentenheter av kostnadsökningen ger -- fördelade
            på två år --
          </note>
          <note>
            ungefär 1,5 % per år. Eftersom det ungefärligen motsvarar produktivitetsökningen
            inom näringslivet under ett år, skulle det vara möjligt att med
            bibehållen men ej ökad lön behålla företagens kostnadsläge oförändrat.
            De anställda skulle då få en ökad reallön, men inte i form av
            pengar i lönekuvertet, utan som kortare arbetstid.
          </note>
          <note>
            Till detta kommer naturligtvis dynamiska effekter.
          </note>
          <note>
            Förutom att bidra till att vi solidariskt delar det lönearbete
            som finns, får vi andra dynamiska effekter av den kortare arbetstiden.
            Tidspressen, stressen, minskar och vi får större möjligheter att
            ta framtiden i egna händer med ökad egenkontroll över miljö och
            framtid. När vi lönearbetar mindre produceras mindre mängd varor.
            Det gynnar återbruk och spar miljö, med mindre sopmängd, sparad
            energi och sparade råvaror. Rätten till vår tid blir verklighet.
          </note>
          <note>
            För dem som har förlorat sitt arbete kan nya lönearbetstillfällen
            skapas -- sådana arbeten som i dag inte räknas som lönsamt, såsom
            ytterligare investeringar i miljövänlig infrastruktur, miljöanpassad
            utbildning och utveckling beträffande varsam teknik och energi,
            m.m. Jag skall här bara gett ett exempel. Om vårt vattensystem
            och vårt avloppssystem -- de är så illa däran i dag att kommunikationerna
            dem emellan blir allt livligare -- repareras i samma takt som
            hittills har varit fallet, kommer arbetet att vara klart om 400
            år. Men vilket utmärkt arbetstillfälle att undvika hälsokatastrofer
            vore det då inte om en stor kontingent av arbetskraft sattes in
            för att arbeta med att ersätta de gamla dåliga avloppsledningarna
            med nya system!
          </note>
          <note>
            För att arbetslösheten inte skall överstiga drygt 2 %
          </note>
          <note>
            måste AMS genom en konventionell lösning få ytterligare 10,3
            miljarder kronor, dvs. utöver de drygt 11 miljarder som redan
            har avsatts i budgetpropositionen. Men nettokostnaden blir
          </note>
          <note>
            ''bara'' 3 miljarder kronor, eftersom de föreslagna åtgärderna
            kommer att innebära att kontantstödet till arbetslösa minskar
            med 7 miljarder kronor --
          </note>
          <note>
            detta enligt AMS.
          </note>
          <note>
            Det gröna förslaget tål att jämföras med det konventionella.
            Men det måste, naturligtvis, finnas nackdelar med vårt förslag,
            kan någon tycka. Ja, det tar längre tid att genomdriva vårt förslag,
            eftersom hindren bl.a. är att det handlar om ett förstelnat tänkesätt,
            att det måste genomföras stegvis och att det måste totalplaneras
            och prövas.
          </note>
          <note>
            Så vill jag avsluta anförandet med att deklarera att jag ställer
            mig bakom miljöpartiets samtliga reservationer i arbetsmarknadsutskottets
            betänkanden 11 och 12. Jag nöjer mig dock med att stödja reservationerna
            1 och 10.
          </note>
          <note>
            I detta anförande instämde Gösta Lyngå (mp).
          </note>
          <note type="speaker">
            Anf. 30 LARS ULANDER (s):
          </note>
          <note>
            Fru talman! Vi har i dag att behandla arbetsmarknadspolitik,
            arbetslivsfrågor och arbetslivsforskning. I det här anförandet
            skall jag ta upp arbetsmarknadspolitiken. För ordningens skull
            yrkar jag redan nu bifall till hemställan i arbetsmarknadsutskottets
            betänkande 11 och avslag på samtliga reservationer som har fogats
            till betänkandet. Bo Nilsson kommer senare att kommentera betänkande
            12.
          </note>
          <note>
            I betänkande 11 ger utskottet sin bild av den verklighet som
            vi har att göra med. Den bilden redovisar både de starka sidorna
            och de svårigheter som vi har att brottas med.
          </note>
          <note>
            Först och främst skall vi glädjas åt att vi lever i ett av världens
            bästa länder vad gäller välfärd och fördelningen av välfärden.
            Vidare skall vi notera att ännu fler människor har kommit ut på
            arbetsmarknaden under 1990. Nu omfattas arbetskraften av 87 %
            av männen och av nästan
          </note>
          <note>
            83 % av kvinnorna. Det ger oss en internationell topposition.
            Att så många som 4 577 000 personer i vårt land har arbete och
            egen inkomst är något som vi skall vara glada och stolta över.
            Den siffran gäller genomsnittet för 1990. Men det har skett en
            viss minskning. I februari 1991 var nämnda antal
          </note>
          <note>
            4 536 000. Det är det näst största antal personer i arbete som
            någonsin har noterats för en februarimånad. Det står också helt
            klart att vår arbetslöshet om 2,3 % i februari internationellt
            sett är utomordentligt låg siffra.
          </note>
          <note>
            Utskottets betänkande är värt ett studium.
          </note>
          <note>
            Utskottet väjer inte för problemen. I betänkandet framhålls det
            att det centrala stabiliseringspolitiska problemet är inflationen.
            I längden är det nämligen inte möjligt att trygga sysselsättningen
            med prisstegringar som sker snabbare än i omvärlden.
          </note>
          <note>
            Reservanterna -- alltså moderaterna, folkpartiet, centern och
            miljöpartiet -- är, som framgår av reservationerna 1 och 3, ytterst
            hovsamma i sin kritik. Det är i och för sig en förnuftig linje.
            Om vi tittar i facit, ser vi att det inte hos något av oppositionspartierna
            är värnet av ekonomin som har varit det mest framträdande draget.
            Så fort regeringen har lagt fram ett förslag som innebär att ekonomin
            skulle stabiliseras har det samlade svaret från oppositionen blivit
            nej.
          </note>
          <note>
            Full sysselsättning -- arbete åt alla -- förutsätter en sund
            ekonomisk utveckling. Inflationen måste hållas nere. Några ljuspunkter
            på senare tid är att vi börjar se utfallet av stabiliseringsavtalen.
            Det handlar alltså om låga lönekostnadsökningar samt om att oljepriser
            och räntor har gått ner. Vi har med andra ord börjat tämja inflationen!
            Till den förda ekonomiska politiken har man tilltro både här hemma
            och utanför våra gränser.
          </note>
          <note>
            Efter det att utskottet lagt fast sitt betänkande har det kommit
            en ny prognos från AMS. Enligt den prognosen kan arbetslösheten
            komma att uppgå till
          </note>
          <note>
            4,5 % sommaren 1992. Nedgången i konjunkturen har drabbat arbetsmarknaden
            snabbare och mer djupgående än vad tidigare konjunkturnedgångar
            har gjort, säger man vid AMS. Såväl antalet arbetslösa ungdomar
            som antalet långtidsarbetslösa kan förutses öka kraftigt enligt
          </note>
          <note>
            AMS. Under de närmaste dagarna kommer vi att få konjunkturinstitutets
            rapport. Därmed får vi ytterligare kunskaper om vad det är för
            insatser som krävs.
          </note>
          <note>
            I samband med utskottets ställningstagande sade vi också att
            osäkerheten var stor om hur djup konjunkturavmattningen skulle
            bli och att det därför under våren kunde bli nödvändigt att ompröva
            inriktningen av arbetspolitiken. Viktigt i detta sammanhang är
            att det är nu som de arbetsmarknadspolitiska åtgärderna skall
            ge resultat.
          </note>
          <note>
            I och med kompletteringspropositionen kommer olika förslag som
            förstärker de åtgärder som läggs fast i betänkandet. Bl.a. har
            finansministern i finansdebatten för ett par veckor sedan redovisat
            sina planer på att pröva ett system med utbildningsvikariat. De
            anställda erbjuds utbildning och kompetensutveckling, och arbetslösa
            får vikariera för dem som utbildas.
          </note>
          <note>
            Den här idéen prövades redan under 70-talet enligt de riktlinjer
            som drogs upp av Anna-Greta Lejon, som då var biträdande arbetsmarknadsminister.
          </note>
          <note>
            Systemet är väl värt att prövas på nytt. Det kanske kan prövas
            redan under våren i de län som har den mest ansträngda arbetsmarknaden.
            Det finns ett stort intresse bland enskilda löntagare och fackliga
            organisationer för ett sådant här system. Men naturligtvis krävs
            det också att de privata arbetsgivarna är med. Okonventionella
            grepp av det här slaget behövs i arbetsmarknadspolitiken.
          </note>
          <note>
            Fru talman! Jag reser mig mot den systematiska svartmålning av
            de framtida möjligheterna för
          </note>
          <note>
            Sverige som välfärdsnation som en del ägnar sig åt.
          </note>
          <note>
            Samtidigt måste man inse att Sverige i dag befinner sig mitt
            i en lågkonjunktur och att vi måste ta krafttag för att trygga
            vårt hus i framtiden. Sonja
          </note>
          <note>
            Rembo gav ett övertydligt exempel på vad jag menar med svartmålning.
            Elver Jonsson försökte sig också på detta. Men han nådde inte
            upp till
          </note>
          <note>
            Sonja Rembos höjder. Dessutom verkar det, av
          </note>
          <note>
            Elver Jonssons resonemang att döma, som om reservationerna 1
            och 3 skulle kunna ha någonting att ge när det gäller vägledning.
          </note>
          <note>
            Då och då förekommer det i diskussionen förslag om att vi skall
            låta arbetslösheten ''ha sin gång'' som ett sätt att få ner inflationen.
            Men den ansatsen avvisas bestämd av utskottet, som säger att arbetslöshet
            inte får användas som ett medel i den ekonomiska politiken. Mänskliga,
            sociala och ekonomiska aspekter talar mot ett sådant sätt att
            använda politiken. Alldeles särskilt viktigt är det att förhindra
            att långtidsarbetslösheten får fäste på arbetsmarknaden. Långtidsarbetslösheten
            kan aldrig accepteras.
          </note>
          <note>
            Strategin för att motverka arbetslösheten innebär, som utskottet
            ser saken, följande:
          </note>
          <note>
            -- Stabiliseringsavtal med låga lönekostnadsökningar för 1990
            och 1991 är en första försvarslinje för den fulla sysselsättningen,
            och då måste Sverige återvinna konkurrenskraften.
          </note>
          <note>
            -- Utskottet hävdar arbetslinjen med en utbudsinriktad politik
            som inriktas på effektiv arbetsförmedling, ytterligare förstärkning
            av arbetsmarknadsutbildningen och uppmärksamhet på de svaga grupperna.
            Den kraftiga satsningen på jobbsökaraktiviteter ser utskottet
            mycket positivt på.
          </note>
          <note>
            -- Om utvecklingen så kräver skall även beredskapsarbeten sättas
            in. Utskottet betonar i detta sammanhang att värdet av beredskapsarbeten
            inte får underskattas och att det finns grupper på arbetsmarknaden
            för vilka arbetsmarknadsutbildning känns meningslös.
          </note>
          <note>
            -- Beträffande invandrarnas situation på arbetsmarknaden gäller
            det, enligt utskottets mening, att ta till vara den resurs som
            invandrarna utgör på den svenska arbetsmarknaden. Även om det
            känns trögt går arbetet framåt, t.ex. när det gäller att hitta
            nya metoder för att bedöma utländska utbildningar och kunskaper.
          </note>
          <note>
            -- När det gäller arbetsmarknadspolitikens inriktning i stort
            finns det skilda åsikter inom utskottet. Den gemensamma borgerliga
            reservationen är emellertid inte väsenskild från regeringens uppfattning,
            och reservanterna menar också att regeringens politik vad gäller
            AMS är positiv. Vänsterpartiet däremot går fortfarande omkring
            med skygglappar när det gäller den ekonomiska verkligheten. Man
            föreslår bl.a.
          </note>
          <note>
            generella ekonomiska stimulansåtgärder för att förhindra arbetslöshet.
            Syftet må vara gott, men att vidta sådana åtgärder är som att
            hälla bensin på inflationsbrasan.
          </note>
          <note>
            När frågan om beredskapsarbetena behandlades i utskottet flaggades
            det för en reservation.
          </note>
          <note>
            Tvärtemot vad som då sades är den nya inställningen, enligt reservationen,
            att beredskapsarbeten, om situationen så kräver, skall sättas
            in. Det gäller folkpartiet och centern.
          </note>
          <note>
            Moderaterna har också ställt sig bakom reservationen. Men det
            är inte samma beredskapsarbeten som de talar om. I reservation
          </note>
          <note>
            22 sätter moderaterna upp höga staket. Närmare bestämt handlar
            det om 50 % bidragsandel. Det är något virrigt på den borgerliga
            sidan.
          </note>
          <note>
            Av övriga reservationer att döma kan det konstateras att centerpartiet
            även i år drastiskt vill minska den fond, arbetsmarknadsfonden,
            som skall användas för utbetalning av arbetslöshetsersättning
            m.m. Regeringens förslag är ju att även vissa utbildningsbidrag
            skall finansieras med hjälp av denna fond. Moderaterna vill vrida
            på kranen ännu litet mera och finansiera alla utbildningar på
            detta sätt. Men centerpartisterna vrider inte på några kranar
            -- de öppnar hela slussen. Deras förslag är ju att denna arbetsmarknadsfond
            skall få finansiera även delar av närings- och regionalpolitiken.
          </note>
          <note>
            I övrigt kan det vid en genomgång av de speciella frågorna om
            åtgärder på arbetsmarknadsområdet konstateras att de borgerliga
            och miljöpartiet nu återkommer i en reservation och talar om att
            ''det är hög tid att tillsätta en utredning om en allmän arbetslöshetsförsäkring''.
            Men det har tillsatts en utredning. Vi får se vad den kommer fram
            till.
          </note>
          <note>
            Reservationen 28 är för övrigt litet väl avslöjande när det gäller
            det som reservanterna egentligen vill åstadkomma.
          </note>
          <note>
            Fru talman! Den fulla sysselsättningens politik får inte slarvas
            bort. Det är i en lågkonjunktur som prövningen visar vad vårt
            tal om full sysselsättning och om arbetslinjen i arbetsmarknadspolitiken
            står för. Uttalanden av ansvariga politiker om en hög toleransnivå
            och om en hög arbetslöshet är direkt farliga. Det är något som
            Elver Jonsson bör fundera över.
          </note>
          <note>
            Vi kan se hur man i vår omvärld har accepterat höga arbetslöshetstal
            och därmed ansett slaget förlorat i kampen om den fulla sysselsättningen.
            I
          </note>
          <note>
            land efter land ligger arbetslöshetstalen på sådana nivåer att
            det är omöjligt att ens på sikt komma i närheten av full sysselsättning.
            Det visar att det är viktigt att angripa arbetslöshet direkt med
            de åtgärder som står till buds. Därför skall man hårt och resolut
            angripa långtidsarbetslöshet, ungdomsarbetslös eller annan arbetslöshet
            som det kan vara fråga om.
          </note>
          <note type="speaker">
            Anf. 31 SONJA REMBO (m) replik:
          </note>
          <note>
            Fru talman! Lars Ulander beskyllde mig för att svartmåla. Han
            brukar göra det när han har svårt att försvara sig mot min beskrivning
            av verkligheten -- och denna är, tyvärr, inte alltför ljus i socialdemokraternas
            Sverige.
          </note>
          <note>
            Själv skröt Lars Ulander ohämmat över de höga sysselsättningstalen
            utan att alls beakta vad jag har sagt om utslagningen när det
            gäller arbetsmarknaden, om de höga frånvarotalen och om låsningen
            genom offentliga monopol. Allt detta har medverkat till att vi
            har fått en brist på arbetskraft, och denna brist har i sin tur
            blivit fröet till dagens brist på arbete.
          </note>
          <note>
            Oppositionen har sagt nej till regeringens politik, hävdade Lars
            Ulander. Ja, vi har sagt nej till regeringens politik därför att
            det är fråga om fel förslag. Den statliga inkomstpolitiken har
            inneburit höjda skatter och mer av regleringar. Men det har faktiskt
            i denna kammare år efter år funnits väl utarbetade förslag från
            moderata samlingspartiet, vilka har visat på en väl sammanhållen
            politik och vilka, om de förverkligades, skulle ha inneburit att
            vi i dag hade haft en betydligt ljusare situation och bättre möjligheter
            att hantera arbetsmarknadsproblem. Det är regeringen, Lars
          </note>
          <note>
            Ulanders parti, som har sagt nej till den politik som är absolut
            nödvändig för att vi skall klara sysselsättningen.
          </note>
          <note>
            I stället skulle jag vilja höra Lars Ulander säga:
          </note>
          <note>
            Sänk skatten, riv hindren och skapa nya möjligheter för de anställda
            inom de offentliga monopolen! Låt parterna på arbetsmarknaden
            helt och fullt ta sitt ansvar och släpp regleringsambitionerna!
            Ja, det är många saker som Lars Ulander skulle kunna göra men
            som han inte gör. Visst kan vi laborera med olika former av teknik
            för att hjälpa arbetslösa till arbete, för att kortsiktigt lindra
            de problem som arbetslösheten skapar. Vi kan damma av gamla förslag
            från 70-
          </note>
          <note>
            talet. Det kan också gälla förslag som är äldre än så. Det viktiga
            är att förslagen visar sig vara effektiva. Men därmed löses inte
            det grundläggande problemet. Det gäller ju att skapa arbete åt
            alla, och då skall det vara riktiga och trygga jobb som är ekonomiskt
            bärkraftiga. Det är en sådan politik som Lars Ulander och hans
            parti inte har klarat av att föra.
          </note>
          <note type="speaker">
            Anf. 32 ELVER JONSSON (fp) replik:
          </note>
          <note>
            Fru talman! Jag tyckte mig kunna utläsa av utskottsordförandens
            glada anlete att han är mycket glad för att han är svensk -- i
            alla fall en svensk socialdemokrat. Lars Ulander tyckte att den
            bild som oppositionen har målat upp var alltför dyster. Men om
            det bara var oppositionen som stod för gjord beskrivning, skulle
            Lars Ulanders invändning t.o.m. ha kunnat anses vara relevant.
          </note>
          <note>
            Det verkar som om Lars Ulander, som i övrigt följer med väl,
            inte har studerat vad arbetsmarknadsverket säger, nämligen att
            de närmaste 15 månaderna ser ut att bli den djupaste krisperioden
            under hela efterkrigstiden.
          </note>
          <note>
            Arbetslöshetstal som är dubbelt så höga som dem som noterades
            under de sex år som vårt parti deltog i kanslihusets verksamhet
            skulle vara helt realistiska. Visst måste man vara bekymrad. Det
            är viktigt att verkligen ta krafttag.
          </note>
          <note>
            När det gäller, skulle jag vilja säga, den verbala politiken
            i övrigt anför Lars Ulander saker som vi är mycket överens om.
            Konkurrenskraften skall återvinnas. Arbetslinjen skall hävdas.
            Det är mycket viktigt att vi har full sysselsättning.
          </note>
          <note>
            Egentligen är det inte särskilt svårt att uppnå samstämmighet
            på den punkten.
          </note>
          <note>
            Det intressanta är egentligen det som Lars Ulander avstod från
            att ta upp. Han kommenterade ju inte aktualiteten vad gäller arbetsmarknadsprognoserna
            framöver. Han sade ingenting om den sociala dimensionen. Vidare
            talade han inte om varför regeringen och socialdemokraterna är
            så njugga när det gäller högskoleplatserna, som ju skulle kunna
            innebära ett utrymme för ungdomarna i en situation där det är
            ont om jobb. Inte heller tog han upp frågor som gäller de handikappade.
            Det är möjligt att Bo
          </note>
          <note>
            Nilsson kommer med socialdemokratiska deklarationer på dessa
            punkter.
          </note>
          <note>
            Lars Ulander sade att det är i lågkonjunkturer som arbetsmarknadspolitiken
            prövas. Ja, det är så sant som det är sagt. Arbetsmarknadspolitik
            är dessutom mycket mer än så.
          </note>
          <note>
            Arbetsmarknadspolitiken handlar nämligen inte enbart om de anslag
            som finns under arbetsmarknadsdepartementets huvudtitel.
          </note>
          <note type="speaker">
            Anf. 33 KARL-ERIK PERSSON (v) replik:
          </note>
          <note>
            Fru talman! Lars Ulander påstår att vi är pådrivande vad gäller
            inflationen. Han säger också att vi skall vara försiktiga när
            det gäller bensin. Ja, det håller jag helt och fullt med om. Men
            det handlar om att snabbt komma i gång med infrastrukturinvesteringar,
            om nya resurser för satsningar på ett omfattande ROT-program,
            om större insatser beträffande vuxenutbildningen samt om investeringsstöd
            till kommuner för satsningar på äldre- resp. barnomsorgen. Vidare
            handlar det om att behålla löntagarfonderna, som skall användas
            till insatser i den svenska industrin. Är det att driva på inflationen?
          </note>
          <note>
            När det gäller ROT-programmet fick jag inte något svar. Jag tog
            ju upp den frågan i mitt anförande. På byggsidan stiger arbetslösheten,
            och det är ett tecken på en konjunkturnedgång. Det är från den
            synpunkten som jag nämnde ROT-programmet.
          </note>
          <note>
            Skulle man komma tillbaka med ett ROT-program innebärande satsningar
            även på offentliga byggnader -- jag tänker då på t.ex. skolan
            och VA-
          </note>
          <note>
            nätet -- blir det fråga om en upprustning och om stora investeringar.
            Men kommunerna har inte några pengar i dag som de kan avsätta
            för sådana investeringar. Framför allt gäller det vatten- och
            avloppsnätet.
          </note>
          <note>
            Mot den bakgrunden skulle det vara positivt både för dem som
            i dag är arbetslösa på byggområdet och för samhället i stort om
            investeringar gjordes i det sammanhanget.
          </note>
          <note>
            Jag kan alltså inte förstå resonemanget om att det skulle vara
            fråga om att driva på inflationen. I
          </note>
          <note>
            stället tror jag att föreslagna åtgärder skulle bidra till att
            både arbetslösheten och inflationen kunde hållas på en lägre nivå.
            Mot den bakgrunden tycker jag att ordförandens behandling av vår
            reservation och av våra förslag är litet märklig när det gäller
            vår motivering till arbetsmarknadspolitiska åtgärder.
          </note>
          <note type="speaker">
            Anf. 34 BÖRJE HÖRNLUND (c) replik:
          </note>
          <note>
            Fru talman! Lars Ulander sade att vi använder 1,5
          </note>
          <note>
            miljarder ur arbetsmarknadsfonden till offensiva regionalpolitiska
            och infrastrukturella satsningar.
          </note>
          <note>
            Men det är bara en liten del av våra offensiva satsningar. Våra
            förslag bygger på mycket noggranna uträkningar. Slutsatsen är
            att centern kommer att ha mera pengar vid budgetårets slut den
            1 juli 1992 i arbetsmarknadsfonden än vad regeringen kommer att
            ha. Hur kan det då komma sig? Jo, vi skapar arbetstillfällen på
            den ordinarie arbetsmarknaden när det gäller vägar, järnvägar,
            regionalpolitik osv. Då går det åt färre kontanta arbetslöshetsunderstöd.
          </note>
          <note>
            Som exempel kan nämnas en sak på regionalpolitikens område. Ett
            arbetstillfälle skapat av glesbygdsmedel i Kersti Johanssons hemlän,
            dvs. i Jönköpings län, kostar 50 000 kr.
          </note>
          <note>
            Det handlar då om ett antal år framöver. Det blir fråga om en
            långt mindre summa än vad ett års arbetslöshet kostar. Det är
            den typen av alternativt tänkande som vi måste ha. Vi måste alltså
            lämna det rent kamerala, det som handlar om plus och minus. Det
            viktiga är bokslutet, och med vår modell blir det ett bättre bokslut.
            Dessutom har vi byggt upp en infrastruktur för en utveckling av
            hela landet.
          </note>
          <note type="speaker">
            Anf. 35 LARS ULANDER (s) replik:
          </note>
          <note>
            Fru talman! Sonja Rembo talade om svartmålning.
          </note>
          <note>
            Det är klart att om man som Sonja Rembo går upp i talarstolen
            och talar om ohälsa och förtidspensioneringar och samtidigt talar
            frejdigt om att de 10 miljarder som den arbetslivsfond som har
            skapats har till sitt förfogande minsann kan användas bättre,
            då är det fråga om svartmålning.
          </note>
          <note>
            Då använder man de negativa sidorna. Men de positiva sidorna
            som uppstår genom att man försöker ta bort grunden till både ohälsa
            och förtidspensioneringar tar man inte med.
          </note>
          <note>
            Resonemanget om devalveringen som Sonja
          </note>
          <note>
            Rembo förde i sitt första anförande tillhör precis samma del
            av resonemanget -- en borgerlig fördärvning av ekonomin tvingade
            fram en devalvering som i nästa läge skall anses vara en nackdel
            för regeringen.
          </note>
          <note>
            Sonja Rembos hela anförande kan läsas och bedömas i protokollet.
          </note>
          <note>
            Till Elver Jonsson vill jag säga att det är klart att vi har
            fått siffror, och vi kommer att få ytterligare material för att
            kunna bedöma sysselsättningsläget.
          </note>
          <note>
            Det är viktigt att vi får det. Det är AMS skyldighet att lämna
            sådana uppgifter. Men man skall dra de rätta slutsatserna av dessa
            uppgifter. Man skall använda sig av dessa siffror för att förbättra
            situationen.
          </note>
          <note>
            Jag fick inget svar av Elver Jonsson på frågan om att ha uppfattningar
            om arbetslösheten. Bengt
          </note>
          <note>
            Westerberg höll ett anförande här i kammaren den
          </note>
          <note>
            10 januari. Han sade: ''Antingen sluter ju parterna till sist
            upp bakom Rehnbergs förslag -- det vore bra och det skulle vi
            applådera, för vi har stött den tanken -- eller också gör de inte
            det. Då ankommer det naturligtvis på regeringen att utforma en
            ekonomisk politik mot den bakgrunden. Det är min bestämda uppfattning
            att det i det läget inte finns mycket annat att göra än att acceptera
            en ökad arbetslöshet -- -- --.''
          </note>
          <note>
            Detta var alltså folkpartiets syn på sysselsättningsfrågorna
            och arbetslösheten. Det är ganska viktigt att detta tas med.
          </note>
          <note>
            Till Karl-Erik Persson vill jag säga följande. När det gäller
            diskussionen om åtgärder, tycker jag att det är viktigt att man
            använder sig av olika former i en situation när det behöver skapas
            sysselsättning.
          </note>
          <note>
            Då anser jag att ROT-programmet är en alldeles ypperlig idé.
            Jag kan också stödja Karl-Erik Persson genom att säga att min
            egen fackförening i förrgår antog ett uttalande där man ställde
            samma krav.
          </note>
          <note>
            Det är naturligtvis viktigt att man ger tips, uppslag och idéer
            om hur man skall klara av den situation som vi befinner oss i.
            Jag representerar ju ett parti som har den fulla sysselsättningen
            som mål i sitt partiprogram och som också har detta som mål i
            den praktiska politiken.
          </note>
          <note type="speaker">
            Anf. 36 SONJA REMBO (m) replik:
          </note>
          <note>
            Fru talman! Jag vill erinra Lars Ulander om att även hans anförande
            kommer att finnas i tryck i riksdagens protokoll. Och jag undrar
            om inte framtida läsare av Lars Ulanders replik kommer att känna
            sig lika konfunderade som jag gjorde när jag lyssnade på honom.
            Jag förstod nämligen inte riktigt vad han menade.
          </note>
          <note>
            Ohälsotalen är ju ett faktum. Socialminister Ingela
          </note>
          <note>
            Thalén har ju t.o.m. gått in för att sänka ohälsotalen. Hon inser
            i alla fall problemet med ohälsotalen. Hon kommer förmodligen
            att lyckas tack vare att hon accepterade våra förslag om att få
            kontroll över utvecklingen av den korta sjukfrånvaron.
          </note>
          <note>
            Det finns anledning att erinra om att arbetslivsfonden tillkom
            enbart i syfte att öka skattetrycket och därmed minska köpkraften.
          </note>
          <note>
            Ekonomin ansågs överhettad. Arbetsgivaravgiften höjdes med 1,5
            procentenheter. På detta sätt drog man in ungefär 15 miljarder
            kronor som nu 24
          </note>
          <note>
            regionala och en central fond skall disponera och fördela enligt
            korporativa och planekonomiska regler till de arbetsgivare och
            arbetstagare som med mössan i hand ställer sig snällt i kön med
            en ansökningsblankett i näven. Och Lars Ulander och hans kolleger
            skall tala om vad som är bra och inte bra i fråga om arbetsmiljön.
          </note>
          <note>
            Det är förödande för Sverige med sådana åtgärder,
          </note>
          <note>
            Lars Ulander. Det är ju sådant som ger oss en ekonomi som leder
            till arbetslöshet. Det är ju detta som jag har försökt att påpeka
            i mitt anförande i dag.
          </note>
          <note>
            Det finns kanske anledning att erinra om vad Bo
          </note>
          <note>
            Södersten säger i ett par artiklar i Dagens Nyheter.
          </note>
          <note>
            Han betecknar utvecklingen i Sverige under 70- och
          </note>
          <note>
            80-talen som att Sverige har blivit ett dårarnas paradis. De
            borgerliga regeringarna får också en släng av sleven. All right,
            det får vi acceptera. De borgerliga regeringarna förde alltför
            mycket av socialdemokratisk politik. Det är det som man kan kritisera
            dem för, men knappast för någonting annat. I dessa artiklar kan
            man tala om svartmålning. Bo Södersten talar också om att det
            aldrig tidigare hade erbjudits ett bättre tillfälle än vid devalveringen
            1982 att rätta till systemfelen och nå en grundläggande balans
            i vår ekonomi. Men den offentliga sektorns Gargantuanska glupskhet
            stod inte att hejda. Man tog inte vara på tillfället.
          </note>
          <note>
            Och det är detta sammantaget som har lett till att vi i dag ser
            fram emot efterkrigstidens längsta period av svår arbetslöshet.
          </note>
          <note type="speaker">
            Anf. 37 ELVER JONSSON (fp) replik:
          </note>
          <note>
            Fru talman! Utskottsordföranden verkar fortfarande litet nymornad
            när det gäller verkligheten. Det verkar inte som om AMS-
          </note>
          <note>
            statistiken har gjort tillräckligt intryck på Lars
          </note>
          <note>
            Ulander. Jag ber honom att ta hjälp av vad som står på s. 59
            i arbetsmarknadsutskottets betänkande 11.
          </note>
          <note>
            Diagrammen där kan hjälpa honom att inse att läget är dramatiskt
            svårt. Då räcker det inte att Lars
          </note>
          <note>
            Ulander talar om att socialdemokraterna har den fulla sysselsättningen
            som mål i sitt partiprogram.
          </note>
          <note>
            Det måste råda större samstämmighet mellan program och verklighet
            om man skall kunna uttala sig så frejdigt som Lars Ulander gjorde.
          </note>
          <note>
            Om man ser på länen är tendensen om möjligt ännu klarare. På
            länsarbetsnämnden i mitt eget län,
          </note>
          <note>
            Älvsborgs län, sade man i september att man räknade med en svag
            nedgång. Men för någon vecka sedan sade man att det som man nu
            upplevt är ett konjunkturras -- de lediga platserna har varit
            färre än man trodde och antalet arbetslösa har blivit mycket större
            än man hade räknat med i sina svagaste prognoser. Man säger att
            en vändning i konjunkturen inte kan väntas förrän långt in på
            nästa år.
          </note>
          <note>
            Jag känner mig hedrad av att Lars Ulander citerar folkpartiledaren
            Bengt Westerberg. Men han beskriver egentligen bara en situation,
            som en slapp ekonomisk politik av den socialdemokratiska regeringen
            har lett fram till och som leder till dessa tal. Då hjälper det
            inte ens att göra stora ansträngningar, eftersom arbetslöshetstalen
            tyvärr skjuter i höjden.
          </note>
          <note>
            På tal om citat skall jag redogöra för vad som står i en tidning
            som både Lars Ulander och jag är partipolitiskt obundna till,
            nämligen Svenska
          </note>
          <note>
            Dagbladet. Där refererades ett uttalande av statsminister Ingvar
            Carlsson. Där säger han att han ser arbetslösheten som en fördel
            för socialdemokraterna i valet. Vad menas med det?
          </note>
          <note>
            Spekulerar man i en hög arbetslöshet för att nå ett bättre valresultat?
            Enligt tidningen säger Ingvar
          </note>
          <note>
            Carlsson att arbetslösheten kommer att bli en tillgång för socialdemokraterna
            i valrörelsen, eftersom de där praktiskt kan visa att de är beredda
            att vidta åtgärder.
          </note>
          <note>
            Tänker socialdemokraterna vänta till valrörelsen med att föreslå
            åtgärder mot den dramatiska situation som vi har redan nu? På
            den frågan skulle
          </note>
          <note>
            Lars Ulander kunna ge ett besked. Spelar socialdemokraterna med
            arbetslösa människors tragiska situation för att lägga upp en
            valrörelse?
          </note>
          <note>
            Fru talman! Jag hoppas att referatet är fel.
          </note>
          <note type="speaker">
            Anf. 38 KARL-ERIK PERSSON (v) replik:
          </note>
          <note>
            Fru talman! När det gäller svartmålning underströk jag i mitt
            anförande det som jag tyckte var positivt i utskottets betänkande,
            nämligen att man använde beredskapsarbeten som ett instrument.
            Det tyckte jag var positivt. Det kanske inte framgick att det
            åtminstone från min sida finns något positivt och att jag inte
            bara svartmålar.
          </note>
          <note>
            Eftersom utskottets ordförande och jag tillhör samma fackförbund
            läser vi också samma fackföreningstidning, nämligen
          </note>
          <note>
            Byggnadsarbetaren. I den har det talats om ROT-
          </note>
          <note>
            programmet och dess förträfflighet. Om vi tillsammans nu kan
            övertyga regeringen om ROT-
          </note>
          <note>
            programmets förträfflighet och få den att förstå att offentliga
            byggnader, VA-nät, m.m. kan vara en positiv del för byggnadsarbetarkåren
            och få ett positivt utfall i samhället, tycker jag att det skulle
            vara fantastiskt bra. Nu har vi en öppning, och nu kan vi ge regeringen
            direktiv att komma igen när det gäller detta. Det är vi helt överens
            om. Om vi kan övertyga regeringen om detta skulle det vara ännu
            bättre.
          </note>
          <note type="speaker">
            Anf. 39 LARS ULANDER (s) replik:
          </note>
          <note>
            Fru talman! Sonja Rembo och jag lär väl aldrig kunna komma överens,
            men jag kan ändå konstatera vad som sägs. Och det som Sonja
          </note>
          <note>
            Rembo sade i sin andra replik är ganska fantastiska saker. Hon
            säger att man kan få ned ohälsotalet.
          </note>
          <note>
            Men Sonja Rembo blandar bort korten ganska rejält. Korttidsfrånvaron
            har knappast något med ohälsotalet att göra, utan den handlar
            om något helt annat. Ohälsotalet har med utslagningen i arbetslivet
            att göra. Och det är där som arbetslivsfonden kommer in i bilden.
            Jag tycker att det var ett genialt drag av socialdemokraterna
            och centerpartiet att i ett läge då det fanns möjligheter att
            få fram resurser se till att det tillfördes medel för att minska
            den stora utslagningen i arbetslivet.
          </note>
          <note>
            Detta är mycket viktigt.
          </note>
          <note>
            Sonja Rembo säger att det sitter en massa människor i 24 fonder
            och väntar på att folk skall komma med mössan i hand. Det gör
            man inte. Jag känner till detta mycket väl, och det finns även
            en annan person här i kammaren som kan undervisa
          </note>
          <note>
            Sonja Rembo om vad detta är fråga om. Börje
          </note>
          <note>
            Hörnlund och jag sitter i denna fonds styrelse. Vi vet att det
            minsann inte kommer några människor med mössan i hand, utan det
            bedrivs ett mycket fint arbete ute i företag och län för att få
            en bättre arbetsmiljö till båtnad för alla. Detta var bland det
            värsta som jag har hört på mycket länge: föraktet för ett ordentligt
            arbete för att se till att människor får ett bättre liv, människor
            som annars löper stor risk att bli utslagna i arbetslivet.
          </note>
          <note>
            Elver Jonsson kände sig hedrad av Bengt
          </note>
          <note>
            Westerbergs citat, men för en stund sedan sade
          </note>
          <note>
            Elver Jonsson själv att arbetslösheten inte får användas som
            ett medel i den ekonomiska politiken. Det är ganska intressant,
            och det bör kanske bli en diskussion i folkpartiets riksdagsgrupp
            om vad som egentligen gäller i den här frågan.
          </note>
          <note>
            Beträffande Karl-Erik Persson och ROT-
          </note>
          <note>
            programmet vill jag säga att vi kan ta en diskussion senare.
            Jag, liksom regeringen, tycker att man kan använda sig av detta
            program. Metoden är inte oprövad. Att programmet har lagts åt
            sidan beror på den överhettning som under en lång tid har funnits
            på byggsidan. Det är emellertid klart att det är ett bra sätt
            när det gäller att föra aktiv arbetsmarknadspolitik.
          </note>
          <note>
            Förste vice talmannen anmälde att Sonja Rembo och Elver Jonsson
            anhållit att till protokollet få antecknat att de inte ägde rätt
            till ytterligare repliker.
          </note>
          <note>
            Anf. 40 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Fru talman! Varför är kampen för full sysselsättning, arbete
            åt alla, så viktig? Det gäller inte bara det faktum att det för
            den enskilde är en oerhört viktig förutsättning för ett bra liv
            att kunna försörja sig själv, att man har ett meningsfullt arbete
            och arbetskamrater. Arbete är för mig som socialdemokrat framför
            allt det främsta beviset på varför politik, fördelningspolitik,
            och rättvisa är så viktigt i ett samhälle. Om bara det som i andra
            sammanhang kallas marknadskrafter får råda över arbete och sysselsättning,
            blir det svaga grupper och svaga regioner som råkar illa ut, vilket
            Börje
          </note>
          <note>
            Hörnlund så riktigt påpekade. Alltså är kampen för arbete någonting
            mer än bara en aktiv arbetsmarknadspolitik. Det handlar i grund
            och botten om viljan att använda ett samhälle och de resurser
            som vi gemensamt arbetar ihop för att det hela skall komma så
            många som möjligt till del.
          </note>
          <note>
            Vad händer i dag på svensk arbetsmarknad? Lars
          </note>
          <note>
            Ulander har varit inne på frågan. Vi har en lågkonjunktur som
            drar fram över Europa. Vidare har vi en strukturomvandling inom
            stora delar av vårt näringsliv. Vi har också haft en egen, hemmagjord,
            kostnadskris som har hotat jobben och välfärden i vårt land. De
            varsel, och den nedgång beträffande lediga platser, som vi nu
            ser måste självfallet åtgärdas. Det har också skett. Vi har gjort
            arbetsmarknadspolitiska insatser. Men det räcker inte. Sonja Rembo
            sade -- jag hoppas att det var en felsägning -- att hon ser fram
            emot en kraftigt ökad arbetslöshet. Jag hoppas alltså att hon
            inte menar som det lät: att hon verkligen ser fram emot arbetslösheten.
            Det ligger emellertid någonting i vad många i dag hävdar, nämligen
            att det skulle vara något slags ödesbestämd utveckling på den
            svenska arbetsmarknaden. Men så är det ju inte. Med ekonomisk
            politik, arbetsmarknadspolitik och med insatser på en rad andra
            politiska områden, som jag tänker beröra senare, har vi i Sverige
            faktiskt kunnat ha en betydligt lägre arbetslöshet än omvärlden.
            Vi kan fortsätta på det sättet, om vi är beredda att använda alla
            de medel i både politiken och arbetslivet som krävs. Det ligger
            alltså inte något ödesbestämt i arbetslösheten.
          </note>
          <note>
            För att kunna klara full sysselsättning och arbete åt alla måste
            Sverige komma ur den fälla som t.ex.
          </note>
          <note>
            jakten mellan priser och löner, vår höga inflation, har varit.
            Detta är väl i stort sett det enda som de borgerliga företrädarna
            har haft rätt i. Men en trovärdig politik för att möta problemen
            måste ha många ingredienser. Vi måste ha en budget i balans och
            en låg inflation. Vidare måste vi komma ur kostnadskrisen och
            stärka konkurrenskraften.
          </note>
          <note>
            Produktiviteten måste höjas, och vi måste föra en arbetslivspolitik
            som förändrar innehållet i jobben och ger större utrymme åt de
            anställda och förhindrar utslagning. Det måste investeras i infrastruktur,
            kommunikationer och forskning, allt det som är grunden för ett
            starkt näringsliv.
          </note>
          <note>
            Dessutom måste vi ha en aktiv, stark och effektiv arbetsmarknadspolitik.
            Det är bara om det finns den här helheten, om man vågar inse realiteterna
            och inte tror att allt är ödesbestämt utan räknar med att mycket
            beror på oss själva, ambition och offervilja, som vi kan klara
            full sysselsättning.
          </note>
          <note>
            Sverige har fortfarande en unikt låg arbetslöshet.
          </note>
          <note>
            Alla här i kammaren och alla ute i landet -- och de regioner
            som drabbas hårdare än andra -- är med rätta oroliga över den
            ökning av arbetslösheten som har ägt rum och som vi kan se framför
            oss, om vi inte agerar. I dag har vi 2,3 % arbetslöshet. Vilket
            annat land för den debatt som vi för? Vilket annat land, vilken
            annan regering, har agerat och kommer att agera så starkt och
            sätta så mycket på spel för att även under 1990-talet kunna höra
            till den lilla grupp av länder som icke accepterar arbetslöshet
            som ett medel i den ekonomiska politiken? Det finns många, inte
            minst ekonomer, som nu säger med raka ryggar och stolthet i stämman
            att vi måste acceptera högre arbetslöshet.
          </note>
          <note>
            Det är t.o.m. bra med litet högre arbetslöshet, heter det. Problemet
            är bara det att det alltid gäller andra människor än dem själva.
            Jag väntar på den dag då någon som säger att det är bra med högre
            arbetslöshet själv erbjuder sig att sälla sig till skaran av arbetslösa
            för att på så sätt bidra till det som skulle vara så bra för ett
            samhälle.
          </note>
          <note>
            Vad har regeringen gjort, hur har vi agerat och hur skall vi
            agera den närmaste tiden -- och förhoppningsvis under hela 90-talet
            -- för att kunna klara sysselsättningen? Vi måste t.ex. ha en
            balanserad budget, en trovärdig ekonomisk politik och våga vara
            obekväma för att klara det överordnade målet, den fulla sysselsättningen.
          </note>
          <note>
            Elver Jonsson t.ex. talade om de höga siffrorna i mitten av 1970-talet
            och sedan 1983. Jag förstår att han kan ha suddat ut ur sitt minne
            vad som hände mellan 1976--1982 med tanke på dem som då hade ansvaret.
            Jag förstår honom, men jag har inte glömt någonting. I dagens
            budget ser jag de 60 miljarder kronor i räntor som Sverige får
            betala på grund av dem som förut inte orkade vara så obekväma
            att de balanserade budgeten. Vi betalar i dag dyrt för detta,
            och det skulle ha varit ett helt annat läge på många områden,
            om vi hade 60 miljarder kronor att använda. Men jag förstår som
            sagt att Elver
          </note>
          <note>
            Jonsson gärna suddar ut det där ur sitt minne, det som vi nu
            dyrt har att betala.
          </note>
          <note>
            Inflationen, kostnadsnivån, måste pressas ned. De borgerliga
            företrädarna har i dag sagt att vi nu är på väg in i en kostnadskris,
            men jag skulle vilja påstå att vi äntligen är på väg ur den kostnadskris
            som vi absolut har haft och som absolut hotar sysselsättningen.
            En trovärdig politik måste agera mot detta. Det är det här som
            Rehnberggruppen har arbetat med. Det har varit en förutsättning.
            Nu får vi allt större genomslag för den norm för lönebildningen
            som Rehnberg och hans grupp har arbetat fram. Jag förväntar mig
            att de parter som nu sitter och förhandlar kommer att ta sin del
            av ansvaret för att vi verkligen skall komma ur kostnadskrisen
            och se det trendbrott och den vändpunkt som vi nu på allvar kan
            skymta. Nu har vi en unik chans att bryta trenden. Vi ser vändpunkten
            när det gäller inflationen och därmed också möjligheten att mycket
            snabbare än vad många av oss tidigare trodde återhämta konkurrenskraften
            i våra företag och därmed klara jobben på lång sikt. Men det här
            arbetet kommer i så fall att lyckas trots många av de borgerliga
            partierna i riksdagen, trots moderaterna och folkpartiet. För
            ett år sedan, till att börja med, hade den här kammaren chansen
            att inte införa ett strejkförbudspaket, som Sonja Rembo uttryckte
            det, utan ett stopp för priser, löner, skatter, hyror och aktieutdelningar.
            Det var de förslagen som låg på kammarens bord. Det enda som man
            orkade med var som vanligt, att säga nej och hålla tummarna. Man
            sade t.o.m. att det var hemskt att sätta tvångströja på löntagarna.
            Jag lovar att den tröjan är oerhört mycket lättare att bära än
            oket av öppen arbetslöshet i många av våra regioner. Där hade
            det i dag varit annorlunda om den här kammaren hade mäktat med
            något mera än att säga nej.
          </note>
          <note>
            Jag tror att allt fler i dag förstår varför vi har agerat, stretat,
            varit obekväma och fattat många och oerhört avgörande beslut;
            det är just därför att arbetena är det som är överordnat. Det
            gäller också inflationsbekämpningen, eftersom det är två ben som
            en socialdemokrat måste stå på, om arbetslösheten skall kunna
            klaras på ett trovärdigt sätt.
          </note>
          <note>
            Beträffande Rehnberggruppen sade Sonja Rembo att det bara var
            fråga om ett uttryck för avundsjuka när man reagerar mot dem som
            försöker finna gräddfiler för de högavlönade. Det är inte avundsjuka.
            Här i kammaren säger man att det är okej att kräva av de lågavlönade,
            löntagarna, att de skall hålla tillbaka sina lönekrav. Man tycker
            att det är avundsjuka om dessa lågavlönade grupper då säger att
            alla skall ställa upp. Jag vill betona hur viktigt det är att
            alla ställer upp. För att klara jobben räcker det inte, som Bengt
            Westerberg uttryckte det i kammaren, att hålla tummarna. Det är
            en djup klyfta mellan en socialdemokratisk och en högerinriktad
            politik. Vi håller inte tummarna, vi agerar, vi har agerat och
            vi kommer att agera.
          </note>
          <note>
            Arbetslivspolitiken medverkar ju också i kampen för jobben. Det
            är viktigt att ha den kopplingen klar för sig. Vi måste medverka
            till att ändra arbetsorganisationen: ge större svängrum åt de
            anställda, åt deras ambitioner, kunnande och kompetens. Vi får
            inte acceptera att vissa arbeten oundvikligen leder till utslagning
            och arbetsskador.
          </note>
          <note>
            Det är också en del i den förnyelse av arbetslivet som nu sker
            som arbetsmarknadspolitiken skall vara en del i och som också
            bidrar till den nödvändiga strukturomvandling som stora delar
            av vårt näringsliv befinner sig i.
          </note>
          <note>
            Det var tur att vi och centern var så kloka som vi var när arbetslivsfonderna
            inrättades och man samlade i ladorna medan tiderna var goda. Nu,
            under lågkonjunkturen, vet vi att man kommer att satsa drygt tio
            miljarder på att få ned ohälsotalet, på att förändra arbetsmiljöerna
            och på att få en bättre rehabilitering av de människor som redan
            har blivit utslagna. Det är anmärkningsvärt att den enda åtgärd
            Sonja Rembo nämnde för att få ned ohälsotalet var kontroll av
            sjukfrånvaron.
          </note>
          <note>
            Ohälsotalet beror till stor del på arbetsorganisationen. Man
            kommer inte åt ohälsotalet om man inte kan förändra innehållet
            i många av våra arbetsplatser. Det är ju ingen som står med mössan
            i hand i arbetslivsfonderna. Jag skall bjuda med Sonja Rembo på
            ett studiebesök för att visa hur företagen nu får hjälp för att
            bredda sitt arbetsmiljöarbete. Inte minst i Göteborg har jag mött
            att företagen själva, från att ha varit misstänksamma, nu är mycket
            positiva och nöjda med den hjälp och den strukturomvandling som
            arbetslivsfonden har medfört.
          </note>
          <note>
            Vi har genom besparingar och gnetande i budgeten också fått fram
            viktiga satsningar på sådant som tillväxt och investeringar. Vi
            har släppt investeringsfonderna -- nära 20 miljarder -- som nu
            också börjar användas. Det är också det ett tecken på att vi kan
            se en vändpunkt.
          </note>
          <note>
            Men vi behöver också en aktiv och stark arbetsmarknadspolitik
            -- och det har vi. Vi har en unikt stark och effektiv arbetsmarknadspolitik
            i vårt land, som skall understödja inflationsbekämpningen, underlätta
            strukturomvandlingen, snabbt förmedla arbetskraft till de lediga
            jobb som fortfarande faktiskt finns samt stärka och stödja de
            människor och de regioner som drabbas när arbetslösheten ökar.
            Jag är stolt över den arbetsmarknadspolitik vi har. Jag ser också
            hur vi ännu mer kan effektivisera, förbättra och stärka den. Jag
            är mycket stolt över att tillhöra ett parti och ett land som icke
            accepterar att passivt kontantstöd är den förhärskande metoden
            när arbetslösheten ökar.
          </note>
          <note>
            Jag ser också hur vi nu stärker och ökar möjligheterna att med
            arbetsmarknadspolitik bidra till att stärka våra möjligheter att
            också långsiktigt klara den fulla sysselsättningen.
          </note>
          <note>
            Inflationsbekämpningen är en förutsättning om man skall vara
            trovärdig och långsiktigt också klara konkurrenskraften. En aktiv
            arbetsmarknadspolitik både underlättar och stödjer en sådan ekonomisk
            politik.
          </note>
          <note>
            Vi accepterar icke den pysventil som Europas länder använder.
            Man har en pysventil som det står arbetslöshet på. Får man problem
            med ekonomin pyser man på ventilen och upp går arbetslösheten:
          </note>
          <note>
            men att få ner den -- om den viljan över huvud taget finns --
            är svårare. Därför är det häpnadsväckande att höra Sonja Rembo
            prata om europapolitiken som om hon med den vill legitimera den
            politik som man i Sverige inte lyckats få gehör för. Den europapolitik
            man nu skall stå för är en politik med åtta till tio procents
            arbetslöshet, med långtidsarbetslöshet och med stora delar av
            hela generationer utanför arbetsmarknaden. Återigen:
          </note>
          <note>
            En europapolitik är inte ödesbestämd. Vi skall ut i
          </note>
          <note>
            Europa, men vi skall göra det med den aktiva arbetsmarknadspolitiken
            och med det ansvar för inflationsbekämpningen som vi här i kammaren
            har.
          </note>
          <note>
            Om det är misslyckad socialdemokratisk politik som resulterar
            i 2, 3 procents arbetslöshet, men lyckosam ekonomisk politik att
            ha åtta till tio procent arbetslöshet i högerstyrda länder, är
            jag mycket hellre en misslyckad socialdemokrat än en lyckosam
            högerpolitiker. Det känns gammalt med de recept som Sonja Rembo
            här ger uttryck för.
          </note>
          <note>
            Vad har vi då gjort? Vi kan faktiskt se en vändpunkt i våra kostnader,
            och det kommer att ytterligare visa sig när hela bedömningen av
            konjunkturen ges i kompletteringspropositionen. Detta tack vare
            det som få trodde var möjligt och få ville lyfta ett finger för,
            nämligen att ta ansvar för att hjälpa parterna att få ner lönekostnaderna
            utan att först acceptera ökad arbetslöshet. Det håller nu på att
            bli en realitet och en norm på vår arbetsmarknad. Det är tack
            vare att vi har agerat och tack vare det stöd som centerpartiet
            gav uttryck för här i kammaren.
          </note>
          <note>
            Det är också tack vare den ökade insikten hos löntagarna och
            arbetsgivarna om att om vi skall klara detta är det ett gemensamt
            ansvar som behövs. Man har nu tagit det ansvaret.
          </note>
          <note>
            Jag vill också säga att när det gäller arbetsmarknadspolitiken
            har vi ju inte suttit och väntat på att agera. Tack vare det vi
            redan har gjort när det gäller de aktiva insatserna är det från
            november fram till i dag en halv procent lägre öppen arbetslöshet
            än vad det annars skulle ha varit. Hade vi inte agerat, hade vi
            inte haft den effektiva, snabba och bra arbetsmarknadspolitik
            som AMS i det här fallet utför, hade vi i dag haft en halv procents
            högre arbetslöshet.
          </note>
          <note>
            Vi skall också vid lågkonjunktur i ekonomin ännu mer se till
            att det blir högkonjunktur i kompetensutveckling och utbildning.
            Det är också oerhört viktigt att man är medveten om hur arbetsmarknadspolitiken
            ännu mer kan medverka till att lågkonjunkturen också blir ett
            tillfälle för de arbetslösa att höja sin kompetens och att de
            som har ''fel'' utbildning får stärka sin utbildning och därmed
            sina möjligheter på arbetsmarknaden.
          </note>
          <note>
            Även om vi ser en vändpunkt i konjunkturen och i investeringsviljan
            och ett trendbrott när det gäller kostnadsökningarna tar det tid
            innan det märks på arbetsmarknaden. Därför kommer vi att fortsätta
            satsningen på aktiva åtgärder också i den kompletteringsproposition
            som skall presenteras för riksdagen inom några veckor. Vi kommer
            att anslå mer resurser till aktiva arbetsmarknadspolitiska insatser
            med den inriktning som arbetsmarknadspolitiken har haft på förmedling
            och utbildning -- både inom och utom företagen. Vi kommer att
            stärka insatserna när det gäller ungdomsarbetslösheten och långtidsarbetslösheten
            och när det gäller de regioner i landet som drabbas svårast och
            hårdast:
          </note>
          <note>
            de som har den ensidiga arbetsmarknaden. Vi kommer att engagera
            fler arbetslösa i arbetsmarknadsutbildningen. Vi kommer att förbättra
            ersättningen till de ungdomar som deltar i arbetsmarknadsutbildning.
            Vi kommer, som finansminister Allan Larsson tidigare har berättat,
            att göra det möjligt för alla arbetsgivare, såväl privata som
            offentliga, att göra en rejäl satsning på kompetensutveckling
            genom att erbjuda utbildning åt de redan anställda och ge dem
            stöd om de samtidigt tar in en vikarie. Det här är också en oerhört
            viktig utvecklingslinje för arbetsmarknadspolitiken. Det finns
            många redan anställda som behöver höja sin kompetens. Det finns
            många arbetslösa som har utbildning men som behöver få erfarenhet
            och komma ut på arbetsmarknaden. Det gäller inte minst de unga.
          </note>
          <note>
            På det här sättet slår vi två flugor i en smäll, om vi kan få
            företagen att inse att de för sin egen skull måste utnyttja de
            stödformer och möjligheter som i dag ges för att utbilda de redan
            anställda, för att höja kompetensen, bredda yrkeskunnandet och
            därmed bidra till att strukturomvandlingen gör vårt näringsliv
            starkare när konjunkturen vänder. Vi kommer också att göra den
            ungdomsgaranti som finns, när det gäller ungdomar upp till 20
            år, mer effektiv. Det är precis så som Börje Hörnlund sade, att
            vi i dag har en sådan garanti, som dock inte till fullo fungerar.
            Vi måste påminna om att kommunerna har en möjlighet att få 105
            % i stöd för särskilda inskolningsplatser, som man skall utnyttja
            och vars antal nu går upp i volym.
          </note>
          <note>
            Om vi hade haft avtal på hela arbetsmarknaden om inskolningsplatserna
            hade också det varit ett oerhört viktigt instrument, men det räcker
            inte i dag. Vi kommer att föreslå förändringar när det gäller
            rekryteringsstödet: att man skall kunna gå in tidigare och kunna
            erbjuda det till fler, så att det blir ett alternativ, om man
            inte kan få fram avtalade inskolningsplatser.
          </note>
          <note>
            Till Börje Hörnlund vill jag på hans fråga säga: Jag accepterar
            icke ungdomsarbetslöshet. Han frågade vilken nivå som är acceptabel,
            men jag accepterar den icke. Det är ett misslyckande för politiken,
            för arbetsmarknadens parter, för företagen själva och inte minst
            för ungdomarna, om de skall börja sin entre i arbetslivet med
            arbetslöshet.
          </note>
          <note>
            Det är därför som jag inte så vilset som Sonja
          </note>
          <note>
            Rembo gav uttryck för försöker föra diskusionen om att företagen
            måste se längre än näsan räcker.
          </note>
          <note>
            Ungdomar är en bristvara och kommer så att vara under 90-talet.
            Om man inte tror att vi kvinnor kommer att föda 18-åringar, måste
            man ta hand om de 18-åringar som redan finns och utnyttja de möjligheter
            som vi nu ställer till förfogande. Det finns ingen viktigare uppgift
            för arbetsmarknadspolitiken just nu än att effektivisera ungdomsgarantin
            och se till att vi får ut ungdomarna i arbete eller in i utbildning.
            Utbildade ungdomar kommer att ha en stark position på arbetsmarknaden
            under 90-talet, och det hoppas jag också att företagen kommer
            att se.
          </note>
          <note>
            Med ansvarsfulla parter, med en stark ekonomisk politik, med
            en låg inflation och en kraftfull arbetsmarknadspolitik, de satsningar
            vi redan har påbörjat för att möta den ökade arbetslösheten och
            de ökade satsningar som vi kommer att redovisa i kompletteringspropositionen
            får vi den politik som
          </note>
          <note>
            Sverige behöver på 90-talet. Det är ansvarsfullt, ibland impopulärt,
            och ibland får vi fatta mycket svåra och tunga beslut. Ibland
            måste sådant som vi gärna skulle vilja göra få stå tillbaka för
            det över allt överordnade kravet på att sysselsättningen, arbete
            åt alla, skall stå i förgrunden för oss socialdemokrater också
            på 90-talet.
          </note>
          <note>
            Vi kommer aldrig att ge upp vårt mål arbete åt alla.
          </note>
          <note>
            Vi är beredda till uppoffringar. Vi inte bara ser inflationen
            utan vågar också agera för att samtidigt få ned den och bryta
            kostnadskrisen, som definitivt har varit ett hot mot arbetslinjen
            och skulle vara det, om vi inte genom Rehnberg nu kan se att det
            som få här i kammaren trodde var möjligt faktiskt har blivit det
            tack vare socialdemokratin, arbetsmarknadens parter och insikten
            inom olika regioner och bland arbetslösa om att det inte finns
            något viktigare för en socialdemokratisk regering än att också
            fortsättningsvis hävda arbetslinjen.
          </note>
          <note type="speaker">
            Anf. 41 ELVER JONSSON (fp) replik:
          </note>
          <note>
            Herr talman! Arbetsmarknadsministerns deklarationer här är ju
            i allt väsentligt allmängods, i den betydelsen att denna kammare
            ställer upp på det allra mesta när det gäller inriktning, ambitioner
            osv. Därvidlag är vi mycket överens, och jag tycker möjligen att
            statsrådet överdrev fotarbetet något när det gällde att försöka
            övertyga kammaren, som i den delen helhjärtat ställer upp på hur
            viktigt det är att hävda sysselsättningen och bekämpa arbetslösheten.
          </note>
          <note>
            Statsrådet kom också med en klädsam bekännelse, att en hel del
            av krisen är hemmagjord.
          </note>
          <note>
            Det skall vi hålla henne räkning för.
          </note>
          <note>
            Till skillnad från statsrådet tänker jag svara på det som fru
            statsrådet frågade mig om. Det gällde den period då vi hade en
            annan regering än den socialdemokratiska. Hon trodde att jag möjligen
            hade glömt bort den. Nej, jag har inte det, för jag var med i
            kammaren då och upplevde den i särklass tunga lågkonjunktur som
            vi hade, med chockpriser på oljan. Men vi hade en hög ambition
            både när det gäller omstruktureringen och när det gäller låg arbetslöshet
            och hög sysselsättning vilket ledde till att vi fick höga kostnader.
          </note>
          <note>
            En sak till som jag tycker att socialdemokraterna skall lägga
            på minnet är att den tidens budgetar, som var oerhört ansträngda
            och som också blev underbalanserade på grund av vår höga ambitionsnivå,
            som regel bjöds över av den socialdemokratiska oppositionen. Om
            skuldbördorna nu känns tunga, skall vi vara medvetna om att de
            kunde ha varit tyngre.
          </note>
          <note>
            Vi har sedan under 1980-talet haft en period med extrem högkonjunktur,
            med låga oljepriser och en oerhört gynnsam världsmarknad. Man
            har funnit att den tredje vägens politik nu har havererat efter
            alla de år då vi hade möjligheten att få det hela på fötter. Jag
            tror att det är viktigt att säga detta.
          </note>
          <note>
            Jag skulle vilja att statsrådet svarade på de tre frågor som
            jag ställde i mitt inledningsanförande.
          </note>
          <note>
            De gäller högskoleplatser för ungdomen, handikappades möjligheter
            till arbete och drogproblematiken i arbetslivet. Var finns den
            socialdemokratiska sociala ambitionen? Där skulle det passa bra
            med mera av deklarationer.
          </note>
          <note>
            Vad har regeringen gjort? säger statsrådet retoriskt och talar
            om behovet av en balanserad budget, en trovärdig ekonomisk politik
            osv. Men det är inget tvivel om att vill man föra en sådan politik
            finns det starkt stöd i kammaren. Problemet har varit inte att
            man har föreslagit en sådan politik som statsrådet nu talar om
            utan att man har avstått från att lägga fram sådana förslag.
          </note>
          <note type="speaker">
            Anf. 42 SONJA REMBO (m) replik:
          </note>
          <note>
            Herr talman! Vi ser framför oss efterkrigstidens svåraste och
            längsta period av arbetslöshet. Det är sannerligen ingenting att
            se fram emot i positiv mening, och det vet Mona Sahlin att jag
            anser. Det är ingen i denna kammare som ser positivt på denna
            utveckling.
          </note>
          <note>
            Mona Sahlin försöker i sitt anförande måla upp bilden att socialdemokraterna
            är på väg att klara krisen. Man ser ljuset längre fram, konjunkturen
            kommer att vända och man är på väg att klara problemen. Jag känner
            igen den argumentationen.
          </note>
          <note>
            Den fördes av den socialdemokratiska regeringen
          </note>
          <note>
            1976. Det var det dukade bordet man talade om.
          </note>
          <note>
            Nu försöker man tydligen göra om bravaden inför höstens val.
            Men problemet är ju att den socialdemokratiska politiken, den
            tredje vägens ekonomiska politik, har lett in Sverige i en svår
            ekonomisk situation med hög arbetslöshet, låg tillväxt och världens
            högsta skatter. Det är ju resultatet av regeringens politik. I
            den socialdemokratiska politiken finns det inte någonting som
            ger utrymme för någon ljusning, vare sig på kort eller på lång
            sikt.
          </note>
          <note>
            Socialdemokraterna föreslår traditionell socialdemokratisk politik:
            högre skatter, mera regleringar, förbud emot löneökningar, hyreshöjningar
            och allt vad det var som ni kom med i januari förra året. Det
            var oppositionens förtjänst att den politiken inte gick igenom.
            Mona Sahlin skall vara glad för att den inte gjorde det, för i
            den fanns en bomb apterad, som skulle ha exploderat ungefär vid
            den här tiden.
          </note>
          <note>
            Precis detsamma är problemet med
          </note>
          <note>
            Rehnbergkommissionen. Det är med den som med devalveringar och
            med andra kortsiktiga åtgärder och försök att lagstiftningsvägen
            eller på andra sätt förbjuda inflation. Det går inte. Det känns
            varmt och skönt för stunden, men på sikt är det en döbelnsmedicin,
            vars resultat känns sjufalt värre.
          </note>
          <note>
            Socialdemokraterna har ju visat att de inte klarar av att lägga
            om politiken så att den, som regeringen säger i sin av utskottsmajoriteten
            tillstyrka proposition, leder till den sunda ekonomiska utveckling
            där inflationen varaktigt nedbringas, vilket är ett villkor för
            full sysselsättning. För detta krävs den ekonomiska politik som
            vi moderater har lagt fram här i kammaren och som vi har utvecklat
            i gemensamma reservationer fogade vid utskottets betänkande.
          </note>
          <note type="speaker">
            Anf. 43 KARL-ERIK PERSSON (v) replik:
          </note>
          <note>
            Herr talman! Arbetsmarknadsministern säger att allt kommer i
            kompletteringspropositionen, och det låter ju väldigt bra. Det
            skulle kanske vara bra om hon också kunde nämna något av det som
            skall komma i kompletteringspropositionen.
          </note>
          <note>
            Att det finns en viss oro när arbetslöshetsiffrorna stiger är
            något som jag tror att vi skall ta till vara.
          </note>
          <note>
            När det gäller all denna sifferexercis, både när man talar om
            förhållandena här i Sverige och ute i
          </note>
          <note>
            Europa, får man aldrig glömma bort att det finns människor bakom
            siffrorna. Om man inte känner oro när siffrorna går upp på ett
            eller annat sätt, har man ingen aktning för de människor som finns
            bakom dessa siffror.
          </note>
          <note>
            Jag ställde i mitt tidigare anförande en fråga till arbetsmarknadsministern
            angående den uppgörelse som träffades i skatteutskottet. Det skulle
            vara intressant att få veta vad arbetsmarknadsministern har att
            säga om den saken.
          </note>
          <note>
            Mona Sahlin och jag kommer aldrig att komma överens om att det
            är löneökningarna som är huvudorsaken till inflationen. I sitt
            anförande sade hon samma sak som förut: Löneökningarna är huvudorsaken
            till inflationen. Jag kan aldrig acceptera att de är huvudorsaken.
            De kan möjligen vara en del i det hela, men de är inte huvudorsaken.
          </note>
          <note>
            Även om de skulle vara det, kan man aldrig acceptera att arbetslösheten
            skall vara den medicin som används i den ekonomiska politiken.
            Det är ju konsekvensen av det resonemang som förs om att löneökningarna
            är en avgörande del.
          </note>
          <note>
            Utskottets ordförande och jag var ganska överens om att ROT-programmet
            skulle vara ett bra instrument att arbeta med. Jag undrar om arbetsmarknadsministern
            har någon synpunkt på detta. Det skulle kanske kunna göra att
            vi kommer lättare överens.
          </note>
          <note type="speaker">
            Anf. 44 ANNA HORN AF RANTZIEN (mp)
          </note>
          <note>
            replik:
          </note>
          <note>
            Herr talman! Statsrådet Mona Sahlin säger att full sysselsättning
            är det övergripande målet. Jag vill först säga att uttrycket full
            sysselsättning är ganska förfärligt. Det är en klapp på axeln:
            Sysselsätt dig nu lilla vän, så bråkar du inte så mycket. Mona
          </note>
          <note>
            Sahlin använde också ett betydligt bättre uttryck, nämligen arbete
            åt alla, och det tycker jag att vi skall försöka använda.
          </note>
          <note>
            Full sysselsättning kan knappast vara det övergripande målet,
            utan det måste vara att lönearbetena skall vara kvalitetsmässigt
            bra för människa och miljö. Det får inte bara handla om ökad produktion,
            konsumtion och tillväxtekonomi efter dagens modell, utan det hela
            måste i första hand gå ut på en uthållig hushållning och minskad
            sårbarhet. Annars lär vi snart varken kunna producera eller konsumera
            mer. När det sista trädet dött kan du äta dina pengar, säger man
            i Tyskland.
          </note>
          <note>
            Det handlar inte om arbetet i sig eller pengarna i sig, utan
            dessa två måste leda till det övergripande kvalitativa, inte det
            kvantitativa, målet.
          </note>
          <note type="speaker">
            Anf. 45 BÖRJE HÖRNLUND (c) replik:
          </note>
          <note>
            Herr talman! Det jag försökt framföra är egentligen att jag vill
            ha en så liten AMS-nota som möjligt. Jag vill bespara statsrådet
            Mona Sahlin att komma upp på en historisk nivå när det gäller
            arbetslöshet och åtgärder. Jag vänder mig egentligen mot regeringen
            som helhet, och framför allt mot de ministrar som inte är på plats
            här i dag.
          </note>
          <note>
            Vi centerpartister håller hårt på arbetslinjen, och jag tror
            att hela kammaren egentligen vill ha det så.
          </note>
          <note>
            Det är bättre att jobba och få pengarna den vägen än att få dem
            genom att inte jobba. Det är en ganska sund inställning. Det jag
            här försökt att föra upp debatt, är att första försvarslinjen
            går i näringslivet, och inte minst i små och medelstora företag.
            T.ex. bör arbetande kapital i små och medelstora företag få vara
            i fred för att ge nya investeringar och fler jobb. Det är effektivt,
            och det är billigt.
          </note>
          <note>
            Tänk om t.ex. min länsbroder Georg Andersson tänkte litet mer
            på det vanliga vägnätet, det krångel vi har med järnvägarna och
            i stället var litet mindre i Danmark. Herre Gud så bra det skulle
            vara för landet! Det skulle ge många jobb och sätta i gång de
            flottor av vägmaskiner som nu står lediga.
          </note>
          <note>
            Sedan vill jag säga litet grand om inskolningsplatserna. Jag
            har varit i kontakt med några länsarbetsnämndsdirektörer. Det
            är tydligtvis oerhört att komma fram avtalsvägen, och man når
            inte det resultat som man vill nå. Jag vill fråga statsrådet om
            regeringen har några funderingar på att hitta också parallella
            vägar som leder ungefär till samma resultat. Det är inte bra med
            ungdomsarbetslösheten. Garantin gäller ju för ungdomar upp till
            20 år, och just nu gäller den inte, som Mona Sahlin sade. Men
            sedan finns den stora gruppen ungdomar upp till 24 år, där vi
            också riskerar en anhopning. Det är också en känslig ålder.
          </note>
          <note>
            Anf. 46 Arbetsmarknadsminister MONA
          </note>
          <note type="speaker">
            SAHLIN (s) replik:
          </note>
          <note>
            Herr talman! Jag vill börja med att vända mig till
          </note>
          <note>
            Elver Jonsson. Han sade: Det statsrådet säger är allmängods.
            Det är ju lätt att säga, men väldigt mycket av det jag sade har
            vi också föreslagit här i kammaren. Det är mycket lätt för Elver
            Jonsson att säga att det är allmängods, men när det väl kommer
            till kritan och man också måste våga agera här inne i kammaren,
            då är det inte lika lätt för Elver
          </note>
          <note>
            Jonsson att följa med. Det är detta som är skillnaden.
          </note>
          <note>
            Jag kan vara självkritisk och nämna saker och ting som vi inte
            har lyckats med på 80-talet. Men jag kan också se de saker som
            har lyckats. Och ser att om vi inte kommer åt kostnadskrisen,
            kan vi inte trovärdigt hävda att vi också klarar jobben. Den som
            inte ställer upp på, och inte har ställt upp på, att få till stånd
            Rehnbergavtalet -- när ledamötena här i kammaren förkastat förslaget
            om att frysa lönerna, priserna, skatterna osv. -- är icke trovärdig.
            Då återstår pysventilen och att hålla tummarna. Det är skillnaden
            mellan Elver Jonsson och mig.
          </note>
          <note>
            ''Visst underbalanserade vi budgeten men det var ju bara därför
            att vi hade så höga ambitioner'', säger han själv. Ja just det:
            Vågar man inte vara obekväm, och inser man inte faran i att dra
            iväg med utgifterna när man inte har inkomster, då kommer man
            icke att klara jobben. Det var därför som jag nämnde detta först.
            Det var därför jag också sade: Våga vara obekväm. Det vågar vi
            socialdemokrater, och jag tror att allt fler nu ser varför vi
            har agerat som vi har gjort; det hänger ihop med jobben.
          </note>
          <note>
            Drogfrågan är en viktig fråga. Även om jag är en rökare själv
            anser jag det viktigt att få ned alkoholoch tobaksanvändningen
            i vårt land. Jag har litet svårt att se i vilket sammanhang som
            Elver Jonsson vill få in den frågan i arbetsmarknadspolitiken,
            men det är möjligt att han kan utveckla detta.
          </note>
          <note>
            När det gäller de handikappade är det viktigt att påpeka, vilket
            inte riktigt framkom i Elver Jonssons beskrivning, att vi faktiskt
            sätter ett staket runt just åtgärderna för de handikappade när
            vi nu förändrar anslagsstrukturen för AMS. Det handlar inte om
            att vi har minskat anslagen eller att man skall kunna använda
            dem till helt andra åtgärder. Det är oehört viktigt att vi värnar
            om de möjligheter som de handikappade måste ha för att ha en chans
            att komma ut i arbetslivet. Det gäller lönebidragen, de andra
            stödformer som finns inom arbetsmarknadspolitiken och den resurs
            som
          </note>
          <note>
            Samhall utgör.
          </note>
          <note>
            Sonja Rembo ironiserar över att här står Mona
          </note>
          <note>
            Sahlin och säger att vi ser ljuset och någonstans i tunneln tar
            det slut. Titta på inflationstalet nu! Se på hur kostnaderna i
            vårt näringsliv under de närmaste två åren med Rehnberg ser ut.
            Jämför med hur det har sett ut åren innan och säg samtidigt, Sonja
            Rembo, att du inte ser den möjlighet som parterna på arbetsmarknaden
            och den ekonomiska politiken tillsammans faktiskt har skapat.
          </note>
          <note>
            Jag blir litet upprörd när Sonja Rembo fortfarande står här och
            säger att det inte går att komma fram med ett stabiliseringsavtal.
            Här är parterna i full färd med att förverkliga det som Sonja
            Rembo än idag säger inte går. Vad säger Sonja Rembo till alla
            dem som nu är beredda att avstå i lön, därför att de har insett
            sambanden i den vansinniga jakten mellan löner och priser och
            löner och priser?
          </note>
          <note>
            Allt detta är i full gång. Jag tycker att Sonja Rembo skall se
            ljuset och också vilket ansvar Rehnberg och många parter, även
            förbund med många lågavlönade, har orkat ta men som inte hennes
            parti har velat ta.
          </note>
          <note>
            Till Karl-Erik Persson vill jag bara säga: Försök, snälla Karl-Erik
            Persson, att förstå att inflation hotar fördelningen i ett samhälle.
            Inflation urholkar arbete och investeringar och gynnar spekulation.
            Inflation är någonting som jag önskar att vänsterpartiet lärde
            sig att hata och också orkade vara med om att bekämpa här i kammaren.
          </note>
          <note>
            Arbetslösheten är, precis som Karl-Erik Persson säger, inte siffror
            utan människor. Det är därför vi redan har utökat insatserna,
            vilket jag hoppas att
          </note>
          <note>
            Karl-Erik Persson ser. Vi har minskat den öppna arbetslösheten
            med en halv procent, och vi kommer i kompletteringspropositionen
            att till fullo fortsätta de satsningarna. Jag angav något av vad
            det handlar om, och det vill jag säga också till Börje Hörnlund.
          </note>
          <note>
            När det gäller ungdomarna handlar det om att kunna erbjuda rekryteringsstöd
            till fler men framför allt att gå in mycket tidigare. För de yngre
            ungdomarna sätts det stödet i dag inte in förrän efter fyra månaders
            arbetslöshet. Jag tycker att det bör ske efter fyra veckor i stället.
            Vi skall göra allt för att se till att ungdomsgarantin blir effektiv,
            med rekryteringsstöd, inskolningsplatser och insatser från kommunernas
            sida. Kommunerna har ett viktigt ansvar för de yngsta ungdomarna.
          </note>
          <note>
            Sedan vill jag hålla med Anna Horn om att ordet arbete är mycket
            bättre än ordet sysselsättning. Jag hörde någon säga att män arbetar
            i industrin och kvinnor är sysselsatta i den offentliga sektorn.
            Jag skall fortsättningsvis enbart använda ordet arbete, arbete
            åt alla. Men jag tänker inte bara använda ordet utan också agera
            efter det. Det saknade jag synpunkter på och offensiva tankar
            om från Anna
          </note>
          <note>
            Horn. Men det kanske kommer.
          </note>
          <note type="speaker">
            Anf. 47 ELVER JONSSON (fp) replik:
          </note>
          <note>
            Herr talman! Fru statsrådet talar om att vi bör ha en trovärdig
            politik och att deklarationerna bör leda till att ''vi orkar göra''
            och ''vi vågar stå för''.
          </note>
          <note>
            Detta finns det ingen anledning att polemisera mot utan bara
            att säga: Se till att det blir så!
          </note>
          <note>
            Socialdemokratin har genom sin finansminister i varje finansplan
            sagt att det stora problemet är kostnadsutvecklingen. Och så har
            det inte hänt någonting på 1980-talet mer än att kostnadsutvecklingen
            har rusat i väg. Man har talat om nödvändigheten av den offentliga
            sektorns förnyelse, och det är just den sektorn som inte har orkat
            med någon förnyelse, trots åtta och ett halvt år med socialdemokrater
            i kanslihuset.
          </note>
          <note>
            Svaren på mina frågor var litet blandade. Jag fick inget svar
            på varför regeringen är så njugg med att släppa in fler ungdomar
            till högskoleplatser. Och vad beträffar handikappades möjligheter
            talar
          </note>
          <note>
            Mona Sahlin om att här gäller det att ha staket omkring. Problemet
            är väl att regeringen sätter staketet så snävt att allt för få
            kommer med.
          </note>
          <note>
            Samhall är ett mycket tydligt exempel på detta. Vi har ju förslag
            uppe till omröstning i riksdagen och regeringen säger: Nej, inte
            så mycket som mittenpartierna vill.
          </note>
          <note>
            Sedan blir jag bekymrad, när statsrådet säger att hon har svårt
            att förstå varför jag för in drogpolitiken bland arbetsmarknadsfrågorna.
            Hon förstår inte sambandet, säger hon, men så illa är det säkert
            inte. Det handlar om de många människor som blir handikappade
            på grund av ett för omfattande drogbruk. Det är inte några små
            grupper det gäller. 200 000, kanske 300 000, har för hög alkoholkonsumtion
            och har besvär i sitt arbetsliv av det skälet. De många trafikdödade
            är ett annat exempel.
          </note>
          <note>
            Det kan inte vara så att arbetsmarknadsministern inte ser sambandet.
            Fundera kring det här och ta ett resonemang med socialministern.
            På det här området behöver vi göra en insats, få in en social
            dimension i arbetslivet.
          </note>
          <note>
            Varken Mona Sahlin eller utskottsordföranden har kommenterat
            vad som står i Svenska Dagbladet i dag. Enligt tidningen säger
            statsministern att arbetslösheten är en fördel för socialdemokratin
            i valet. Jag hoppas att det är ett felcitat och inte uttryck för
            ett cyniskt spel.
          </note>
          <note>
            Så till sist detta med allmängodset. Det som nu regeringen berömmer
            sig av, när man vill tämja inflationen, få ner kostnadskrisen,
            stärka konkurrenskraften och investeringsviljan för att säkra
            arbete och välfärd, beror ju på att ni har tvingats tänka om på
            några viktiga områden -- i skattepolitiken, i energipolitiken
            och i
          </note>
          <note>
            Europafrågan. Det är bra att socialdemokratin har tänkt om där,
            men det är inte tack vare socialdemokratisk ambition och vilja
            utan det är trots den förda regeringspolitiken som vi har en god
            utgångspunkt i dag.
          </note>
          <note type="speaker">
            Anf. 48 SONJA REMBO (m) replik:
          </note>
          <note>
            Herr talman! Man måste våga vara obekväm, sade
          </note>
          <note>
            Mona Sahlin. Javisst, men det lät som om hon menade att regeringen
            var beredd att underbalansera budgeten och därmed bädda för ytterligare
            inflation.
          </note>
          <note>
            Våga vara obekväm? Javisst, sänk skatten på arbete, bryt upp
            de offentliga monopolen och dra tillbaka gymnasiepropositionen,
            så att ungdomarna får en riktig utbildning och slipper vara beroende
            av arbetsmarknadsutbildning efter gymnasieutbildningen. Det är
            att våga vara obekväm, Mona Sahlin.
          </note>
          <note>
            Inflationstakten ligger såvitt jag vet nu på 13 % på årsbasis
            -- jag vill reservera mig för den exakta siffran, men det är någonstans
            i den storleksordningen. Visst går det att genomföra
          </note>
          <note>
            Rehnbergsavtalet, men det löser inga problem, och det är det
            jag har försökt göra gällande.
          </note>
          <note>
            Så vill jag ta upp arbetslivsfonden i min sista replik.
          </note>
          <note>
            Lyssna litet på partikamraten Bo Södersten. Han säger att det
            är väsentligt att inse att de offentliga utgifternas ohämmade
            expansion har utgjort motorn i den olyckliga utvecklingen. Han
            talar om att bristen på arbetskraft, kombinerad med systemfelen
            i socialförsäkringssystemen, har medfört att den svaga tillväxten
            och den höga inflationen permanentats, och han talar om en galopperande
            kostnadsutveckling i socialförsäkringssystemen.
          </note>
          <note>
            Vad gör regeringen? Jo, man drar in skattevägen 15
          </note>
          <note>
            miljarder kronor från arbetsmarknaden och sätter dem i en fond
            som heter arbetslivsfonden, därför att man måste lösa problemet
            med utslagningen på grund av brister i arbetsmiljön. Men det finns
            ju redan 150 olika instanser som arbetar med arbetsmiljöfrågor.
            12 000--15 000 människor informerar, utbildar, forskar, granskar,
            mäter och utvärderar arbetsmiljön, och då har man inte räknat
            med alla lokala och regionala skyddsombud och alla som utbildas
            i skyddsarbete på arbetsplatserna. De statliga utgifterna uppgår
            redan till 5 miljarder kronor.
          </note>
          <note>
            Vi har inte lyckats klara arbetsmiljöproblemen med dessa gigantiska
            insatser, utan trots dessa har det skett en ökning av det som
            socialstyrelsen i sin statistiksammanställning kallar för ''frånvaro
            på grund av ohälsa''. Den frånvaron har under 1980-
          </note>
          <note>
            talet ökat med 20 % trots allt detta.
          </note>
          <note>
            Arbete åt alla kan vi nå, Mona Sahlin, men då måste vi duka om
            bordet rejält efter valet i höst.
          </note>
          <note type="speaker">
            Anf. 49 KARL-ERIK PERSSON (v) replik:
          </note>
          <note>
            Herr talman! Mona Sahlin frågar mig om vänsterpartiets syn och
            antyder att vi inte skulle hata inflationen. Vänsterpartiet hatar
            inflationen, men vi hatar också en orättvis fördelning; det är
            kanske en skillnad. När SAF, borgarna och SAP
          </note>
          <note>
            hoppar omkring som på kryckor och säger att vi skall bekämpa
            inflationen, då är stopp för löneökningar det enda man hör.
          </note>
          <note>
            Vänsterpartiet vill bekämpa inflationen genom att pressa priser,
            oskäliga vinster och stora löneklyftor.
          </note>
          <note>
            Regeringens politik, med Rehnberg, ser ut att bli rena gräddfilen
            för välavlönade -- t.ex. inom riksbanken -- och stopp för vanliga
            lågavlönade.
          </note>
          <note>
            Den politiken vill inte vi ställa upp på. Därför kommer heller
            aldrig Mona Sahlin och jag överens -- när man bara anklagar och
            säger att löneökningar är den stora boven när det gäller inflationen.
            Man sitter som en revisor, jämför debet och kredit och ser inte
            vad det kan leda till när man talar om att arbetslösheten skall
            vara med och hålla nere inflationen.
          </note>
          <note>
            Jag ställde förut två frågor till arbetsmarknadsministern. Men
            jag ser fram mot kompletteringspropositionen. Svaren kanske återfinns
            där, och därför skall jag nu inte upprepa frågorna.
          </note>
          <note type="speaker">
            Anf. 50 BÖRJE HÖRNLUND (c) replik:
          </note>
          <note>
            Herr talman! Jag vill påminna om ungdomslagen
          </note>
          <note>
            1983--1985. Vid den tiden var det väldigt mycket folk i denna
            verksamhet. Det begicks -- och det var regeringens fel -- ett
            ganska stort misstag, nämligen att nästan alla dessa arbetslösa
            ungdomar drevs in i offentlig sektor: i kommun, i landsting, i
            statliga organ. Vi skulle ha haft ett helt annat läge om man hade
            öppnat det privata näringslivet -- den tillverkande industrin
            -- för dessa ungdomar. Jag vill bara, med tanke på landets välstånd,
            vädja till arbetsmarknadsministern att noga tänka igenom detta,
            när nu förslag skall läggas fram. Då har man nämligen förberett
            landet på ett annat sätt när uppgången kommer.
          </note>
          <note>
            Sedan vill jag också beröra ohälsotalet. Den stora ökningen av
            offentliga utgifter har ju kommit för långtidssjukskrivna, på
            arbetsskadeområdet och när det gäller antalet förtidspensionerade.
            När man studerar det här ohälsotalet närmare, finner man att hela
            ökningen egentligen har kommit på kvinnosidan. Detta säger oss
            att man mycket mer än i dag måste tänka på arbetsorganisationen
            när det gäller kvinnors arbetsmiljö, för att bryta denna utveckling.
            Här har samhället de stora pengarna att tjäna.
          </note>
          <note>
            Jag vill sluta mitt inlägg med ett litet förslag, som
          </note>
          <note>
            Mona Sahlin dagligen bör upprepa i regeringskretsen: Låt Rune
            Molin när det gäller näringslivsområdet och regionalpolitiken,
            Georg
          </note>
          <note>
            Andersson när det gäller vägar och järnvägar, och utbildningsansvariga
            -- Göran Persson, Bengt
          </note>
          <note>
            Göransson m.fl. -- också göra insatser, så att inte
          </note>
          <note>
            Mona Sahlins börda blir alltför tung.
          </note>
          <note type="speaker">
            Anf. 51 MONA SAHLIN (s) replik:
          </note>
          <note>
            Herr talman! Jag tackar för omsorgen om min börda. Men det gällde
            kanske inte att jag skall få större eller mindre börda -- och
            det vet jag att Börje
          </note>
          <note>
            Hörnlund inte heller menade -- utan det gällde de regioner som
            Börje Hörnlund mycket varmt förespråkar och agerar för här i kammaren,
            och som drabbas hårdast när konjunkturen vänder och arbetslösheten
            ökar.
          </note>
          <note>
            Till Elver Jonsson vill jag säga att jag självfallet inte menar
            att alkohol, trafikolyckor och droger inte påverkar arbetslivet
            -- det vill jag verkligen betona.
          </note>
          <note>
            Det är också därför som man måste se på arbetslivspolitiken,
            rehabiliteringen, rehabiliteringsersättningen, arbetslivsfonden
            -- allt det som nu äntligen händer, och händer med full fart.
            Vi skall inte bara diskutera vilka ersättningar människor skall
            ha när de väl har blivit utslagna, oavsett om det är av droger
            eller av arbetslivet som de blivit utslagna, utan vi bör fråga
            oss: Vad kan vi göra för att förändra de förutsättningar som skapar
            det här tillståndet? Det är klart att arbetslivet har stor del
            i att människor mår dåligt psykiskt, är mobbade och får missbruksproblem.
            Jag ser dessa till fullo -- och hoppas att jag också agerar med
            hänsyn till det när det gäller arbetslivspolitiken.
          </note>
          <note>
            Så vill jag bestämt dementera, både å egna och å
          </note>
          <note>
            Ingvar Carlssons vägnar, att vi socialdemokrater skulle se arbetslöshet
            som en fördel, vare sig i valet eller i något annat sammanhang.
            Jag kan upplysa om att faktiskt inte allt är sant som står i tidningar,
            inte ens i Svenska Dagbladet, hur oberoende den tidningen nu än
            kallar sig.
          </note>
          <note>
            Till Sonja Rembo vill jag säga att jag verkligen inte andades
            någonting om att vi nu skulle börja underbalansera budgeten. Precis
            tvärtemot vad den borgerliga regeringen gjorde har vi balanserat
            --
          </note>
          <note>
            och kommer att fortsätta balansera -- budgeten.
          </note>
          <note>
            Det är det som är svårt, och det är det man behöver vara obekväm
            för. Jag resonerade om allt detta i mitt tidigare inlägg, och
            det är detta som vi också har gjort under de senaste åren: Vi
            har vågat fatta obekväma och svåra beslut för att den ekonomiska
            politiken skulle kunna vara så stark att sysselsättningen inte
            skulle hotas.
          </note>
          <note>
            Vi har faktiskt också i den här kammaren sänkt skatten på arbete.
            Vi och folkpartiet har enats om en mycket bra skattereform, som
            alltså har sänkt skatten på arbete. Här var Sonja Rembos parti
            inte med; det tycker jag är viktigt att påpeka.
          </note>
          <note>
            När det gäller arbetslivsfonden vill jag säga att jag inte tycker
            att Sonja Rembos inlägg tyder på att hon till fullo har insett
            skillnaden mellan arbetslivsfonden och det arbetsmiljö- och skyddsarbete
            som bedrivs av t.ex.
          </note>
          <note>
            yrkesinspektionen. Arbetslivsfonden handlar ju om arbetslivsorganisationen
            -- det man måste förändra i fråga om ansvar, i fråga om att låta
            arbetstagarna förändra villkoren. Det är inte bara det akuta skyddsarbetet
            utan någonting mycket mer långsiktigt som arbetslivsfonden handlar
            om.
          </note>
          <note>
            Jag skall komma ihåg min inbjudan och ta med mig
          </note>
          <note>
            Sonja Rembo ut och studera, om hon vill följa med.
          </note>
          <note>
            Jag vet att hon själv har bedrivit studier på ort och ställe,
            men det kanske inte skadar med litet mer.
          </note>
          <note>
            Sedan hoppas jag verkligen att inte bara jag utan arbetstagarna
            i Sverige slipper det där rejält omdukade bordet, som Sonja Rembo
            aviserade.
          </note>
          <note>
            Vilket land har, med den politik Sonja Rembo här förordar i kammaren,
            lyckats hålla arbetslösheten nere? Är det England, där man har
            både hög inflation och hög arbetslöshet? Det finns inga sådana
            exempel. Det exempel vi har är att ett socialdemokratiskt parti
            med insikt om inflationen, och parter med ansvar, drar tillsammans
            och inte dukar om bordet. Så jag hoppas att vi slipper den omdukningen
            -- annars skulle bördan vara stor, inte bara på mig.
          </note>
          <note>
            Andre vice talmannen anmälde att Sonja Rembo anhållit att till
            protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 52 MONA SAINT CYR (m):
          </note>
          <note>
            Herr talman! Till sist har nu regeringen och socialdemokraterna
            lyssnat på och följt upp det förslag som moderaterna varje år
            fört fram sedan början av 80-talet. Det gäller de individuella,
            flexibla lönebidragen.
          </note>
          <note>
            Lönebidragen som sådana infördes visserligen redan 1980 och ersatte
            tidigare stödformer i form av s.k. arkivarbete och halvskyddad
            sysselsättning för arbetshandikappade. Men systemet var stelbent
            och behövde göras smidigare. Det riktades också till arbetsgivaren
            och var således beroende av dennes ekonomiska möjligheter att
            svara för lönekostnaderna.
          </note>
          <note>
            Nu kan ett enigt utskott ge klartecken för ett nytt och flexibelt
            system, där bidragsnivåerna anpassas till den enskilde handikappades
            arbetsförmåga och hjälpbehov. Moderaternas arbete för ett bidrag,
            som kunde justeras både uppåt och nedåt med hänsyn till handikappets
            svårighetsgrad, har till sist krönts med framgång.
          </note>
          <note>
            Men lösningen har uppnåtts stegvis. När AMS
          </note>
          <note>
            intresserade sig för det nya systemet och ville få till stånd
            en försöksverksamhet inleddes en sådan, men den var begränsad
            till två län. I nästa steg vidgades försöket till tolv län och
            till att omfatta hela landet vad gällde gravt handikappade ungdomar
            under 25 år.
          </note>
          <note>
            Från de två första försökslänen har man kunnat avrapportera den
            positiva effekten, att 30 % fler arbetshandikappade beretts anställning
            med detta system jämfört med det tidigare.
          </note>
          <note>
            Herr talman! Det finns emellertid vissa problem när riksdagen
            nu genomför det nya systemet att gälla över hela landet. Under
            åren har bl.a. landets kulturinstitutioner kommit att anställa
            många av de arbetshandikappade som helt eller delvis avlönats
            med lönebidrag. Bidragen har på så vis blivit ett kulturstöd över
            AMS-medel. Utskottet har tidigare påtalat detta för regeringen
            och ansett, att stödet till kultursektorn givetvis bör ske direkt
            över kulturtiteln och inte indirekt över arbetsmarknadsutskottet.
          </note>
          <note>
            Det är därför viktigt att övergångsregler tillämpas mellan de
            båda systemen. Lönebidragen för dem som redan är inne i systemet
            får därför inte förändras nu. Anställningstryggheten för dessa
            får sålunda inte ifrågasättas. Enskilda människor får inte råka
            illa ut. På så vis kommer övergången till flexibla lönebidrag
            inte heller att äventyra någon verksamhet.
          </note>
          <note>
            När utskottet nu enigt tillstyrker regeringens förslag till förändring
            av lönebidragen, har moderaterna tillsammans med folkpartiet,
            centern och miljöpartiet velat ge regeringen till känna, att om
            oönskade effekter trots allt uppstår i övergångsskedet förutsättes
            att regeringen vidtar erforderliga åtgärder med hänsyn tagen till
            den fortsatta verksamheten vid berörda institutioner.
          </note>
          <note>
            Om detta har reservanterna önskat att riksdagen gör ett uttalande.
          </note>
          <note>
            Jag yrkar bifall till den reservationen.
          </note>
          <note>
            I anslutning till frågan om lönebidrag behandlar utskottet också
            frågan om lönebidrag till förtidspensionerade och strukturstödet
            till byggarbetsmarknaden. Beträffande de förtidspensionerade,
            anser vi från moderat håll att samma regler bör gälla för dem
            som för andra personer som får lönebidrag på grund av nedsatt
            arbetsförmåga. Något särskilt kategorilönebidrag torde därför
            inte vara motiverat.
          </note>
          <note>
            Vad gäller strukturstödet har vi redan tidigare hävdat, att branschen
            i fråga bör ta ett större ansvar och att byggnadsarbetarna bör
            få sin rehabilitering i samma mån som andra utan att gå omvägen
            över
          </note>
          <note>
            Galaxen.
          </note>
          <note>
            Nu har ju stödformen i fråga varit en temporär försöksverksamhet
            och torde försvinna nästa år, men vi har inte haft anledning att
            ändra den uppfattning jag redovisat, varför vi upprepar vår reservation
            i ämnet. Jag yrkar alltså bifall till den reservationen.
          </note>
          <note>
            Herr talman! Samhall är en annan verksamhet som är angelägen
            för de arbetshandikappade. I år har vi från moderat håll ansett
            att förhållandena på arbetsmarknaden är så pass oroande, att någon
            reducering av bidragsprocenten till lönesumman inte är möjlig
            att göra. I övrigt ser vi fram emot och avvaktar tills vidare
            den just inledda utredningen om Samhalls framtida roll, organisationsformer
            och mål.
          </note>
          <note>
            Herr talman! Utöver de redan nämnda reservationerna har vi ytterligare
            ett antal reservationer i detta betänkande. En talar bl.a. för
            inbyggda verkstäder även åt få anställda handikappade hos mindre
            företag, där ingen begränsningsregel bör finnas. Andra berör att
            arbetsmiljöinstitutets verksamhet bör finansieras via arbetsmiljöfonden,
            som bör ta över hela ansvaret för institutet.
          </note>
          <note>
            Herr talman! Jag ställer mig givetvis bakom våra samtliga reservationer
            men nöjer mig med att yrka bifall till de nämnda 12 och 17.
          </note>
          <note type="speaker">
            Anf. 53 CHARLOTTE BRANTING (fp):
          </note>
          <note>
            Herr talman! Jag skall tala om de handikappades sysselsättning.
            Men jag kan inte låta bli att göra några kommentarer till den
            debatt som vi har haft angående sysselsättningen. Det är synd
            att Mona
          </note>
          <note>
            Sahlin har gått. Men jag tyckte att det var djupt orättvist när
            hon insinuerade att Bengt Westerberg, och därmed folkpartiet liberalerna,
            skulle mena att det skulle räcka att hålla tummarna för att få
            en bättre sysselsättning.
          </note>
          <note>
            Så är det verkligen inte! Vi vill ha en ny ekonomisk politik,
            dvs. en ekonomisk politik som ger framtidstro och ingjuter optimism
            hos människor.
          </note>
          <note>
            Det skall vara en politik som visar att Sverige verkligen har
            en framtid som industrination och en politik som också ger möjlighet
            för människor att få arbete.
          </note>
          <note>
            Jag pekar t.ex. på att vi tycker att det är rimligt att inte
            behålla en mängd statliga företag som skulle kunna skötas bättre
            som privata företag. De pengarna skulle kunna användas för att
            bygga vägar och järnvägar. Vi säger nej till socialdemokraternas
            förslag om förstatligande av AP-fonderna som skulle föra med sig
            ett förstatligande av stora delar av näringslivet.
          </note>
          <note>
            Vi vill förbättra utbildningen, ändra skattereglerna och hålla
            igen på byråkratin för företagen så att det skall löna sig bättre
            att äga och bygga ut mindre företag.
          </note>
          <note>
            Det är också viktigt att vi vill bryta de offentliga monopolen
            för att bättre kunna ta till vara alla förbättringar och nytänkande
            som finns hos alla dem som arbetar i vård, omsorg och utbildning.
            Vi ser det som oerhört angeläget att det blir ett nytt klimat
            för företagen.
          </note>
          <note>
            Allt detta och en mängd andra saker menar vi skulle ge ny ekonomisk
            framtidstro så att företagen satsar på Sverige. Det skulle ge
            förutsättningar för en bättre sysselsättning framöver. I avvaktan
            på att vi verkligen får möjlighet att förbättra och förverkliga
            den ekonomiska politiken, är det självklart att vi på alla tänkbara
            sätt vill arbeta för att arbetslösheten skall vara så låg som
            möjligt.
          </note>
          <note>
            Den skall bekämpas på alla sätt. Det kräver utbildning, det kräver
            omskolning, och det kräver större rörlighet och en hel mängd andra
            saker --
          </note>
          <note>
            vilket Elver Jonsson har nämnt tidigare. Det är ingalunda så,
            Mona Sahlin, att vi menar att vi bara skall hålla tummarna!
          </note>
          <note>
            Herr talman! Enligt liberala värderingar är det oerhört väsentligt
            att varje individ, också hon med de allra sämsta förutsättningarna,
            får rätt att leva ett värdigt liv. Många i Sverige får inte den
            möjligheten. De behöver vårt engagemang mer än de flesta.
          </note>
          <note>
            I arbetet för att skapa rättvisa åt det glömda
          </note>
          <note>
            Sverige, är egoismen huvudfiende och solidariteten det främsta
            vapnet.
          </note>
          <note>
            Vi har inga extra pengar i folkpartiet liberalerna som regnar
            från himlen. Det handlar om att prioritera de allra svagaste grupperna.
          </note>
          <note>
            En viktig grupp som vi räknar som en av de väsentligaste i det
            glömda Sverige är just de handikappade, och deras rättmätiga krav
            att få sysselsättning är angeläget. Sammantaget satsar folkpartiet
            liberalerna 500 milj.kr. mer än socialdemokraterna i det budgetalternativ
            som lades fram i januari just på det glömda Sverige. En del av
            de pengarna använder vi just till att förbättra sysselsättningen
            för de handikappade.
          </note>
          <note>
            Flera utredningar har pekat på hur viktigt det är att människor
            med handikapp verkligen har ett arbete.
          </note>
          <note>
            Egentligen behövs det inga utredningar för att visa detta, för
            det säger ju sunt förnuft.
          </note>
          <note>
            Trots ambitionen i många sådana uttalanden och trots tillkomsten
            av många arbetsmarknadspolitiska åtgärder saknar många människor
            med handikapp fortfarande ett jobb.
          </note>
          <note>
            Det gäller i stor utsträckning människor med funktionshinder.
          </note>
          <note>
            Det finns en hel del orosmoln beträffande de handikappades sysselsättning
            på 90-talet.
          </note>
          <note>
            * Den nu dämpade efterfrågan på arbetskraft kan leda till ett
            minskat intresse för att se arbetshandikappade som en verklig
            resurs och en del av arbetskraften.
          </note>
          <note>
            * Utbudet av arbetsuppgifter förändras. Samhället får en ökad
            specialisering, enklare arbetsuppgifter försvinner, rationaliseringar
            sker, och mer arbetsintensiv produktion flyttar utomlands.
          </note>
          <note>
            * Ökade krav på utbildning och kompetens kan ge ytterligare svårigheter
            för arbetshandikappade.
          </note>
          <note>
            Vår reservation nr 8 handlar om arbetsförmedlingens ansvar för
            handikappade ungdomar och deras möjligheter att komma in i förvärvsarbetslivet.
            Vi pekar på att det behövs mer konkreta och kraftfulla åtgärder.
            Samtidigt som de resurser som avsätts för att bereda handikappade
            arbete har varit starkt begränsade, har det egentligen inte funnits
            någon begränsning när det har gällt resurserna för att förtidspensionera
            människor.
          </note>
          <note>
            Möjligheterna har nu utökats till viss del genom överföring av
            resurser från socialförsäkringssektorn till arbetsmarknadspolitiska
            åtgärder. Detta har gjorts så att det nu finns möjlighet till
            vilande förtidspension som ett instrument i rehabiliteringsprocessen.
            I december 1990 hade
          </note>
          <note>
            305 616 förtidspension och 55 740 sjukbidrag.
          </note>
          <note>
            Lönebidrag för förtidspensionerade kan utgå med upp till halva
            kostnaden för lön och sociala avgifter.
          </note>
          <note>
            Vi tycker att det är viktigt med ett utökat tillämpningsområde
            för detta instrument.
          </note>
          <note>
            För de handikappade ungdomarna är insatserna vid övergång från
            skola till arbetsliv mycket viktiga för att de skall få ett fotfäste
            på arbetsmarknaden. Det gäller bl.a. möjligheterna till vägledning
            inför yrkes- och studieval, möjligheten att pröva olika arbetssituationer
            samt tillgången till hjälpmedel, personlig assistans och psykosocialt
            stöd.
          </note>
          <note>
            Många ungdomar med omfattande funktionshinder har ofta små möjligheter
            att få praktiskt sommararbete och på det sättet skaffa sig erfarenheter
            av arbetslivet. Det beror inte bara på att de har svårt att hitta
            ett jobb. Det är också svårt för dem att få färdtjänst, arbetsbiträde
            och arbetstekniska hjälpmedel. Det är självklart för många andra
            ungdomar att ha ett sommararbete, och vi tycker att det finns
            all anledning att lägga ner mer kraft på att också handikappade
            skall få det.
          </note>
          <note>
            Mot bakgrund av att de handikappade som har avslutat en utbildning
            har stora svårigheter att komma ut på arbetsmarknaden bör arbetsförmedlingarna
            aktiveras mer.
          </note>
          <note>
            Arbetsförmedlingarna och skolans syofunktionärer borde jobba
            mer för att förbättra de handikappade ungdomarnas möjligheter.
          </note>
          <note>
            Arbetsförmedlingarna bör få ett större ansvar för att följa upp
            de handikappade ungdomar som har avslutat sina studier. Något
            sådant allmänt ansvar finns inte inskrivet för arbetsförmedlingarna.
            Vi menar att det borde finnas.
          </note>
          <note>
            Själva handikappet kan också medföra att den handikappade ibland
            har hög frånvaro. Detta är ytterligare en faktor som försvårar
            inträdet på arbetsmarknaden. Vi har pekat på att ett sätt att
            lösa detta problem vore att dela på ett heltidsarbete. Om t.ex.
            två eller tre personer delade på en heltidstjänst skulle frånvaron
            bli mindre kännbar för arbetsgivaren, och flera handikappade skulle
            också kunna känna verklig arbetsgemenskap. Det är klart att det
            finns en mängd praktiska problem med detta, men man borde kunna
            anstränga sig för att få fram en sådan här konstruktion, tycker
            vi i folkpartiet.
          </note>
          <note>
            Rent allmänt har utskottets majoritet i sitt svar på våra förslag
            pekat på projektet ''Arbete åt unga handikappade''. I AMS uppföljning
            av projektet ser man att en tredjedel av de förtidspensionerade
            ungdomarna efter tre års uppföljning av den uppsökande verksamheten
            fortfarande saknade sysselsättning utanför hemmet och att ungefär
            en tredjedel hade oavlönad sysselsättning. Självfallet tycker
            vi att det är positivt att en tredjedel har fått arbete eller
            utbildning av något slag. Men det räcker inte. Alla insatser som
            görs på det här området lönar sig, framför allt mänskligt men
            också samhällsekonomiskt.
          </note>
          <note>
            För många handikappade är tillgång till arbetshjälpmedel en förutsättning
            för att man skall kunna fungera bra i arbetslivet. Under ett par
            år har AMS bedrivit en aktiv verksamhet för att utveckla bl.a.
            tekniska hjälpmedel för arbetshandikappade. Dessa hjälpmedel är
            dyra att införskaffa, och nu föreslår regeringen att det inte
            längre skall finnas möjlighet att få stöd till arbetshjälpmedel
            för personer som redan har en anställning. Vi tycker att det är
            helt felaktigt.
          </note>
          <note>
            En anställd kan ju drabbas av en skada eller ett handikapp som
            gör att hon eller han inte kan fortsätta sin anställning utan
            att ha tillgång till ett hjälpmedel, t.ex. en punktskriftsdator.
            Vi tycker att starka skäl talar för att arbetsmarknadsverket även
            framöver skall kunna medge bidrag för installation av hjälpmedel
            för redan anställda.
          </note>
          <note>
            Riksdagen bör därför anslå ytterligare 75 milj.kr.
          </note>
          <note>
            till detta ändamål.
          </note>
          <note>
            Utskottet tar faktiskt inte ställning, i avvaktan på propositioner
            om arbetsmiljö och rehabilitering.
          </note>
          <note>
            Samtidigt säger utskottet dock att utskottet godtar regeringens
            beräkning av medelsbehovet för arbetshjälpmedel men räknar med
            att beräkningen kan ändras. Man vet faktiskt varken ut eller in.
          </note>
          <note>
            Folkpartiet liberalerna står i alla fall fast vid att det behövs
            ytterligare 75 milj.kr. till arbetshjälpmedel.
          </note>
          <note>
            Det yrkandet kommer vi att återkomma med. Det finns också i vår
            satsning på det glömda Sverige.
          </note>
          <note>
            I ett frågesvar i torsdags sade Mona Sahlin att hon skulle återkomma
            till frågan om hur hon ser på helheten Samhall. Jag ser med stor
            spänning fram mot det. Men det var inget nytt i hennes tal här
            i dag.
          </note>
          <note>
            Samhall redovisade förra veckan en intressant version av Samhallskoncernen
            mot år 2000 och strategier för att nå dit. De flesta av de 25
            förslagen för en utveckling av Samhall kan vi i folkpartiet liberalerna
            väl instämma i. Vi får anledning att återkomma till dem framöver.
            För dagen skall vi tala om de aktuella förslagen i vår motion
            från folkpartiet liberalerna.
          </note>
          <note>
            Samhall har i samråd med arbetsmarknadssstyrelsen föreslagit
            att fler arbetshandikappade bör beredas arbete inom
          </note>
          <note>
            Samhall under budgetåret 1991/92. Regeringen har dock föreslagit
            att verksamheten inte skall öka.
          </note>
          <note>
            Också här har vi en annan uppfattning. Vi tycker att verksamheten
            bör öka under det kommande budgetåret med 450 000 arbetstimmar.
            För det har vi också anslagit 50 milj.kr.
          </note>
          <note>
            För oss är det -- inte minst med anledning av den sysselsättningssituation
            som vi har i dag -- mycket märkligt att utskottsmajoriteten inte
            är beredd att utöka timramen för Samhall. Att man inom
          </note>
          <note>
            Samhall har varit mån om arbetsmiljön och ställt upp för sina
            anställda har gjort att frånvaron har minskat. Men går regeringens
            och utskottsmajoritetens förslag igenom kommer detta faktiskt
            att föra med sig att Samhall måste avskeda arbetshandikappade.
            Tycker verkligen Bo Nilsson att det är rimligt?
          </note>
          <note>
            Vi förutsätter att den utredning som har att se över
          </note>
          <note>
            Samhalls verksamhet särskilt beaktar våra förslag om utökade
            möjligheter för psyskiskt utvecklingsstörda och gravt handikappade
            att få arbete inom Samhallsgruppen.
          </note>
          <note>
            De inbyggda verkstäder som bedrivs i Samhalls regi betraktas
            inte längre som en försöksverksamhet utan som en normal verksamhetsform.
            Enligt vår mening är det nu angeläget att gå vidare och släppa
            kravet på att antalet arbetshandikappade måste vara minst fem
            på varje arbetsplats för att en inbyggd verkstad skall kunna komma
            till stånd. Ett slopande av denna regel skulle innebära att även
            mindre företag kunde ta emot arbetshandikappade.
          </note>
          <note>
            Ofta är de mindre företagen särskilt väl lämpade för sådana uppgifter.
            Det borde vara möjligt för
          </note>
          <note>
            Samhall att komplettera den befintliga arbetsledningen med särskilda
            kurativa insatser, så att de sociala målen för det skyddade arbetet
            kan uppnås.
          </note>
          <note>
            Vi tycker att de nya riktlinjerna, som utskottet hänvisar till,
            inte tillräckligt underlättar för de små företagen att ha s.k.
            inbyggda verkstäder. Man sätter upp hinder i stället för att underlätta
            verksamheten. Självklart tycker vi det är bra med anställning
            med flexibla lönebidrag men det ena goda får inte utesluta det
            andra goda.
          </note>
          <note>
            Låt mig slutligen säga några ord om den mycket omdiskuterade
            frågan om flexibla lönebidrag. För många handikappade är lönebidrag
            ett bra sätt att få fotfäste på arbetsmarknaden. Under ett par
            år har det pågått försöksverksamhet med flexibla lönebidrag. Verksamheten
            innebär att lönebidragets nivå kan anpassas efter den arbetshandikappades
            förutsättningar. Det är självfallet mycket bra. Erfarenheterna
            från försöksverksamheten i Kronobergs län är också mycket goda.
          </note>
          <note>
            Det är viktigt att bidragssystemet konstrueras så att man underlättar
            placeringar inom de sektorer på arbetsmarknaden där förutsättningarna
            är större för de anställda att på sikt övergå till en reguljär
            anställning utan bidrag. Det ger systemet med flexibla lönebidrag
            större möjligheter till.
          </note>
          <note>
            Regeringen och utskottet föreslår nu att flexibla lönebidrag
            skall tillämpas över hela arbetsmarknaden. Det tycker vi i folkpartiet
            liberalerna är bra.
          </note>
          <note>
            Vi förutsätter också att ett system med flexibla lönebidrag skall
            kunna tillämpas så att bidragsnivån kan justeras både uppåt och
            nedåt. Det förekommer faktiskt att de lönebidragsanställdas arbetsförmåga
            försämras under anställningens gång, och då måste det finnas möjlighet
            att justera bidragsnivån uppåt.
          </note>
          <note>
            Förslaget om flexibla lönebidrag har oroat många, helt naturligt
            framför allt kulturinstitutionerna och de allmännyttiga organisationerna
            där lönebidragen är av mycket stor betydelse. Det handlar om 1,5--2
            miljarder kronor i lönebidrag via arbetsmarknadsbudgeten.
          </note>
          <note>
            Utskottet delar självklart denna oro och har, tycker jag, genom
            klara skrivningar visat att enskilda människor inte får råka illa
            ut samt att berörda institutioner och organisationer, i varje
            fall inte i regel, skall påverkas av bidragsförändringen förrän
            det är aktuellt med nyanställningar. Inte heller i dessa fall
            skall det behövas bli tal om sänkta bidrag, men arbetsgivarna
            får vara beredda att acceptera anställning av personer med svårare
            funktionsnedsättningar.
          </note>
          <note>
            Jag behöver inte upprepa vad som står i texten i utskottsbetänkandet
            -- det har Mona Saint Cyr varit inne på. Men skulle de arbetshandikappade
            förlora sitt arbete, då skulle de totala kostnaderna för samhället
            bli större och det personliga lidandet ännu större. Därför gäller
            det att gå försiktigt fram.
          </note>
          <note>
            Det är något som jag hoppas att vi också är överens om.
          </note>
          <note>
            Sedan kommer det märkvärdiga. Majoriteten i utskottet är inte
            beredd att följa upp vad man säger i utskottet, nämligen att på
            sedvanligt sätt ge regeringen till känna vad man skriver. Vad
            betyder egentligen detta, Bo Nilsson? Är man inte beredd att ta
            konsekvenserna? Om oönskade effekter uppstår inom t.ex. kulturinstitutionerna,
            skall då inte regeringen vidta erforderliga åtgärder?
          </note>
          <note>
            Utskottet har på ett helt annat sätt än regeringen i propositionen
            lagt sig vinn om att försöka lösa de svårigheter som eventuellt
            kan uppstå. Man har tagit hänsyn till yttrandet från kulturutskottet
            och till alla motioner som inkommit i frågan. Motiverar verkligen
            inte detta ett tillkännagivande, Bo
          </note>
          <note>
            Nilsson? Det här är mycket märkligt.
          </note>
          <note>
            Kjell-Arne Welin har i många år motionerat om att man skall ta
            bort taket för lönebidragsplatser hos de allmännyttiga organisationerna.
            I det nya systemet med flexibla lönebidrag slopas det här taket
            och andra begränsningar. Det innebär alltså i praktiken ett bifall
            till Kjell-Arne Welins motion, även om det i den ibland konstiga
            riksdagsbehandlingen blir ett avslag. Det viktiga är ändå att
            det kanske kan ge ytterligare några arbetshandikappade meningsfull
            sysselsättning.
          </note>
          <note>
            Herr talman! I tider med ökad arbetslöshet tycker vi i folkpartiet
            liberalerna att det är särskilt angeläget att skydda de värst
            utsatta, däribland de handikappade. Därför skall jag sluta med
            att ställa tre konkreta frågor till Bo Nilsson:
          </note>
          <note>
            1. Varför är man inte nu beredd att öka timramen för Samhall
            så att man slipper avskeda arbetshandikappade?
          </note>
          <note>
            2. Varför är man inte beredd att underlätta för småföretag att
            ha s.k. inbyggda verkstäder?
          </note>
          <note>
            3. Varför tar man inte t.ex. kulturinstitutionernas oro på allvar,
            så att man uppmanar regeringen att vidta speciella åtgärder, om
            flexibla lönebidrag skulle komma att drabba kulturen alltför hårt?
          </note>
          <note>
            Med detta, herr talman, uttalar jag att jag ställer mig bakom
            folkpartiet liberalernas reservation men yrkar bifall enbart till
            reservationerna 12 och 21.
          </note>
          <note type="speaker">
            Anf. 54 KERSTI JOHANSSON (c):
          </note>
          <note>
            Herr talman! Vi har fört en lång debatt om arbetsmarknadspolitiska
            frågor. Tidigare talare har kommenterat arbetsmarknadsläget som
            kraftigt har försämrats och som enligt alla prognoser kommer att
            försämras ytterligare.
          </note>
          <note>
            I ett pressmeddelande från arbetsmarknadsstyrelsen förra veckan
            sias om att nedgången på arbetsmarknaden under de närmaste
          </note>
          <note>
            15 månaderna blir den djupaste under efterkrigstiden och att
            arbetslösheten kan komma att uppgå till 4,5 %. Det är genomsnittssiffran
            för landet. Vi vet att andelen arbetslösa i många län och länsdelar
            kommer att vara mycket högre och att merparten näringsgrenar drabbas,
            i den mån de inte redan är drabbade. I något län har man tyvärr
            redan uppnått procenttalet 4,5 i arbetslöshet -- med råge.
          </note>
          <note>
            De yngre dominerar bland dem som varslats om uppsägningar, men
            också många äldre har varslats.
          </note>
          <note>
            Just för de senare kan det bli svårt att ta sig tillbaka till
            arbetslivet.
          </note>
          <note>
            Ännu svårare kan det komma att bli för människor med arbetshandikapp.
            Handikappade har, även under högkonjunktur, ofta svårare att kunna
            välja arbete efter egna önskemål. Hamnar vi i en lågkonjunktur
            med en allmänt försämrad situation på arbetsmarknaden, så slår
            den oerhört hårt mot dem som redan har en svag förankring i arbetslivet.
          </note>
          <note>
            Det gäller bl.a. de arbetshandikappade.
          </note>
          <note>
            I arbetsmarknadsstyrelsens prognoser om utvecklingen på arbetsmarknaden,
            som jag nyss refererade ur, sägs att möjligheterna att slussa
            ut arbetshandikappade i arbete kommer att försämras drastiskt
            under det närmaste året. Det är verkligen illavarslande. Om ingenting
            görs för dessa människor kan de riskera att hamna mycket långt
            bak i arbetslöshetskön -- i den mån deras behov av arbete över
            huvud taget uppmärksammas.
          </note>
          <note>
            Vi i centerpartiet hävdar att aktiva insatser måste göras överallt
            där det över huvud taget är möjligt för att i tid värna om jobben
            för de arbetshandikappade. Det gäller att bereda också dessa människor
            arbete.
          </note>
          <note>
            Vi har i en motion föreslagit en förstärkning av
          </note>
          <note>
            Samhall. Det har vi gjort därför att vi anser att det i nuvarande
            situation med ökade svårigheter på arbetsmarknaden är särskilt
            angeläget att den resurs som företagsgruppen Samhall utgör tas
            till vara så att dess kompetens främst kommer de utsatta arbetshandikappade
            till del.
          </note>
          <note>
            Den kartläggning som 1989 års handikapputredning gjorde visade
            att nästan tre av fyra svårt handikappade saknade arbete eller
            annan daglig sysselsättning utanför hemmet. För många av dem var
            det en tragedi.
          </note>
          <note>
            Mot bakgrund av de behov som finns är det angeläget att verksamheten
            inom Samhall får byggas ut. Detta har vi tillsammans med folkpartiet
            tagit upp i reservation 21.
          </note>
          <note>
            Vi skiljer oss emellertid åt i fråga om medelsanvisningen. I
            centern anser vi att Samhalls anslag bör räknas upp med 100 milj.kr.
            i förhållande till regeringens förslag. Denna hemställan finns
            i reservation nr 23. Med en uppräkning med 100 milj. kr. kan man
            undvika att få en olycklig neddragning av antalet arbetstillfällen
            inom Samhall -- vilket annars är vad som väntar -- och man kan
            även få nya platser, som det alltså finns och kommer att finnas
            ett stort behov av.
          </note>
          <note>
            Vad gäller lönebidragen kommer fr.o.m. nästa budgetår det nuvarande
            regelsystemet, med dess koppling av bidragsnivån till olika arbetsgivarkategorier,
            att ändras, så att vi i stället får ett system som på ett flexibelt
            sätt anpassar lönesubventioneringen till den enskilde arbetstagarens
            arbetsförmåga.
          </note>
          <note>
            Med en övergång till flexibla lönebidrag skall det bli möjligt
            att också skapa fler lönebidragsanställningar inom anslagsramen.
          </note>
          <note>
            Detta är positivt.
          </note>
          <note>
            Det finns dock mycken oro ute, främst hos kulturinstitutioner
            och allmännyttiga organisationer, som tidigare har påpekats. Det
            är många kulturinstitutioner, statliga och ickestatliga, som för
            sin verksamhet är starkt beroende av den arbetsinsats som görs
            av lönebidragsanställda. I särskilt hög grad gäller detta institutioner
            med -- i förhållande till antalet övriga anställda -- många lönebidragsanställda.
            Det gäller t.ex. landsarkiven och ett stort antal museer, inte
            minst länsmuseerna. Även folkrörelsearkiven är mycket beroende
            av de resurser som tillförs arkiven genom de lönebidragsanställdas
            insatser.
          </note>
          <note>
            Kulturutskottet har yttrat sig till arbetsmarknadsutskottet i
            just den här frågan och uttryckt oro över vad övergången till
            flexibla lönebidrag innebär för just kultursektorn. Oron kan vara
            befogad. Vi vet att de ekonomiska påfrestningarna på kultursektorn
            är stora i dag och att man, så länge inga ytterligare resurser
            tillförs kulturinstitutionerna, är starkt beroende av lönebidragsanställningarna.
          </note>
          <note>
            Nog hade det varit bra om vi hade fått en prövning och en bedömning
            av vilka effekter en generell tillämpning av flexibla lönebidrag
            skulle komma att få, inte minst för denna sektor. Det var ju också
            vad som utlovades förra året när arbetsmarknadsutskottet i sitt
            betänkande konstaterade att ''det var tillfredsställande att AMS
          </note>
          <note>
            i samråd med statskontoret bl.a. skulle belysa konsekvenserna
            av en omläggning till flexibla lönebidrag för de mest berörda
            verksamheterna''. I
          </note>
          <note>
            de berörda verksamheterna innefattades framför allt kultursektorn.
          </note>
          <note>
            Av detta blev tyvärr ingenting, men vi har aldrig fått veta varför.
            Nu skriver utskottet i detta betänkande att övergången till flexibla
            lönebidrag inte nämnvärt kommer att påverka situationen för kulturinstitutionerna
            och de allmännyttiga organisationerna, utan lönebidragen kommer
            att betalas ut till dessa för deras anställda i samma omfattning
            som förut. Det är först på sikt som problem kan komma att aktualiseras.
            Vidare sägs att om oönskade effekter uppstår inom kulturinstitutionerna
            på grund av införandet av flexibla lönebidrag, har regeringen
            att vidta erforderliga åtgärder med hänsyn till den fortsatta
            verksamheten.
          </note>
          <note>
            För att vara säkra på att regeringen verkligen vidtar åtgärder
            om de oönskade effekterna uppstår, är vi av den meningen att riksdagen
            på denna punkt borde göra ett tillkännagivande till regeringen.
            Det har vi uttryckt i reservation nr 12, som är gemensam för centern,
            folkpartiet, moderaterna och miljöpartiet.
          </note>
          <note>
            Därtill anser vi i centern att de handikappades ökade svårigheter
            på arbetsmarknaden till följd av det förändrade arbetsmarknadsläget
            motiverar att anslaget, utöver den anslagsökning som regeringsförslaget
            innefattar, förstärks med ytterligare 100 milj.kr. Detta tas upp
            i reservation nr 19.
          </note>
          <note>
            Herr talman! Centern har ytterligare ett motionsyrkande som vi
            återkommer med och som vi även i år har följt upp i en reservation,
            nr 9, som är betitlad Samhällsekonomisk studie av en arbetsgaranti
            för handikappade.
          </note>
          <note>
            Många människor med olika funktionshandikapp slås i dag ut från
            arbetsmarknaden. Trots att stödåtgärder sätts in för att underlätta
            inträde i arbetslivet, är vissa handikappgrupper missgynnade.
            Som jag tidigare sade, är det en mänsklig tragedi att vilja arbeta
            men inte kunna få en anställning. Även samhällsekonomiskt är det
            bäst när arbetshandikappade ges möjlighet att arbeta. Om de inte
            får denna möjlighet uppkommer stora kostnader, inte bara på statsbudgeten
            utan också inom sjukförsäkrings- och pensionssystemen.
          </note>
          <note>
            Det är mot den bakgrunden som centern för fram kravet på en samhällsekonomisk
            studie med syfte att analysera de samhällsekonomiska konsekvenser
            som skulle bli följden om alla arbetshandikappade som vill ha
            arbete också bereddes arbete, antingen på den öppna marknaden
            eller inom den skyddade sektorn. Vi är av den uppfattningen att
            de samhällsekonomiska vinsterna i form av minskat behov av pensionering
            och minskad belastning på sjukförsäkringssystemet är stora. Men
            framför allt är det av hänsyn till de enskilda människor det här
            gäller som centern vill ha en översyn. Det finns redan mycket
            material som kan användas och som man kan ha nytta av. Vi vill
            också att studien genomförs under parlamentarisk medverkan. Vi
            vill ha det så därför att vi tror att det kan underlätta de offensiva
            åtgärder som studien kan ge anledning till.
          </note>
          <note>
            Herr talman! Jag står bakom de reservationer som har stöd av
            centerpartiet. Jag yrkar bifall till reservationerna nr 9, 12,
            19 och 21 till betänkande
          </note>
          <note>
            AU12 och till reservation nr 7 till betänkande
          </note>
          <note>
            AU11.
          </note>
          <note type="speaker">
            Anf. 55 LARS-OVE HAGBERG (v):
          </note>
          <note>
            Herr talman! Man kan i den här debatten observera att alla partier
            är eniga om att vi går mot en svår tid på arbetsmarknaden. Frågan
            är vilka medel och vilken politik som i detta läge skall användas.
            Man kan också observera att det i dag finns en stark misstro mot
            politikernas hantering av arbetslöshetsproblemet, speciellt bland
            krafterna utanför det politiska livet på de s.k. marknaden, där
            man förväntar sig att förhållandena i Sverige skall vara av samma
            art som förhållandena i
          </note>
          <note>
            Europa. Inom den generella välfärden fick man i höstas en erfarenhet
            av detta genom besluten om sjukförsäkringen. Frågan är nu -- och
            där står kampen -- om det även när det gäller arbetslösheten kommer
            att ske en sådan anpassning till europeiska förhållanden, om även
            arbetslösheten kommer att bli en bricka i spelet.
          </note>
          <note>
            Vänsterpartiet har till arbetsmarknadsutskottets betänkande 12
            fogat två reservationer. Den ena gäller medelsanvisningar till
            arbetarskyddsverket.
          </note>
          <note>
            Vi vill öka det anslaget med 3 milj.kr., så att man får ökade
            möjligheter till kompetensutbyggnad för att kunna se hur arbetsmiljön
            verkligen ser ut. Den andra reservationen gäller anslag till arbetsmiljöinstitutet
            för utbildning av företagsläkare inom företagshälsovården och
            för skyddsombudsutbildning.
          </note>
          <note>
            Detta är bara delar i det paket som gäller arbetsmiljöns betydelse.
            I ett sämre konjunkturläge som dagens kanske frågan om det meningsfulla
            arbetet kommer i skymundan.
          </note>
          <note>
            Arbetsmiljön har en oerhörd betydelse när det gäller att hävda
            det meningsfulla arbetet, och det har inom arbetarrörelsen rått
            en väldig skillnad mellan strävan efter arbete åt alla och full
            sysselsättning. Att hävda den fulla sysselsättningen kan gälla
            att ge människor möjligheter att försörja sig, men det handlar
            til syvende og sidst om att utveckla människors möjligheter att
            göra någonting vettigt i det här samhället. Det är då det meningsfulla
            arbetet som är viktigt.
          </note>
          <note>
            Men i rak motsats till att människor har meningsfulla arbeten
            ser vi nu en massiv utslagning, och utslagningen har ju på intet
            sätt minskat på grund av att 10 miljarder eller 15 miljarder har
            kommit in i en fond för rehabilitering. Det är samma värderingar
            som råder på arbetsmarknaden, det är samma makt som råder på arbetsplatsen,
            och det är samma drivkraft som gör att människor i både offentlig
            och privat verksamhet har det väldigt bekymmersamt.
          </note>
          <note>
            Som Börje Hörnlund påpekade är det framför allt kvinnorna som
            under de senaste två årtiondena har fått ta mest stryk vad gäller
            hälsan. De har i och för sig kommit in på arbetsmarknaden, men
            de har de utan tvivel sämsta jobben. Dessa bör värderas upp.
          </note>
          <note>
            I betänkandet föreslås förändringar i reglerna gällande de handikappade
            på arbetsmarknaden.
          </note>
          <note>
            För de handikappade är det ju helt avgörande hur arbetsmarknaden
            ser ut, om det över huvud taget finns någon möjlighet att slussa
            ut handikappade på arbetsmarknaden. Huvudfrågan för de handikappade,
            den som framöver kommer att vara helt och hållet avgörande, är
            om regeringen kommer att satsa pengar på AMS och om man kommer
            att vidta kraftfulla åtgärder av ekonomiskpolitisk art som gör
            att alla får plats på arbetsmarknaden.
          </note>
          <note>
            Det finns i detta också en motsättning. Om vi rehabiliterar dem
            som i dag slås ut blir det också fler på arbetsmarknaden, och
            då krävs fler jobb. Då går det inte att bara satsa på utbildning,
            utan man hamnar till sist i det läget att det är nödvändigt att
            skapa fler arbeten totalt sett. Och hur klarar man då sysselsättningen
            för de utsatta grupperna?
          </note>
          <note>
            Vi kan i dag konstatera -- och jag tror att det är en insikt
            som regeringen delar -- att regeringens väg, den s.k. tredje vägen,
            har havererat och att devalveringen var ett gigantiskt och egentligen
            strukturellt misstag. Vi lider därför i dag av en strukturell
            kris och av en nedgång i konjunkturen.
          </note>
          <note>
            Jag lyssnade noga på den tidigare debatten, och jag förväntade
            mig att de som värnar om alla skulle föreslå något ordentligt
            medel, så att alla kan få arbete. Jag lyssnade inte minst på företrädarna
            för moderaterna, som kanske kommer att ta ledningen i en kommande
            regering. Jag upptäckte då att moderaterna förespråkade en sänkning
            av löneskatten -- och en ordentlig sänkning, efter vad jag förstår.
            Vad är då egentligen skillnaden mellan detta och en devalvering?
            Vad var det som hände efter devalveringen? Jo, vinsterna rök upp
            i taket, och man började använda vinsterna till allt annat än
            produktiva investeringar. Gamla branscher satt fast, och det blev
            inte fråga om något nyskapande.
          </note>
          <note>
            Vad hände med den gigantiska vinstökningen inom företagen, om
            inte exakt samma sak, dvs. det blev ingen skillnad. Skillnaden
            mellan den tredje vägen och en moderat väg är alltså ganska liten
            i fråga om metoderna att förnya svenskt näringsliv och möjligheterna
            att ge arbete åt alla.
          </note>
          <note>
            Det är anmärkningsvärt hur litet som har nämnts om den kovändning
            regeringen gjorde i höstas, när man förklarade att det övergripande
            målet var att bekämpa inflationen. Den förändring som har skett
            på ett år kan ju inte bara vara redaktionell.
          </note>
          <note>
            Socialdemokraternas målsättning har ju ändrats från strävan efter
            arbete åt alla -- som förespråkades av den förre finansministern,
            han i
          </note>
          <note>
            Nacka -- till inflationsbekämpning, som värderas högst av den
            nye finansministern. Det här kan inte bara vara fråga om en redaktionell
            förändring.
          </note>
          <note>
            I den politiska retoriken märks den här förändringen ganska tydligt.
            Räntekrisen i höstas fick som följd extra propositioner och skrivelser,
            och i samband med dessa talade man på marknaden ganska öppet om
            att regeringen hade anpassat sig till europeiska förhållanden.
          </note>
          <note>
            Det politiska livet har nu -- till det bättre -- nyktrat till.
            Socialdemokraterna har kommit igen i en fråga som är klassisk
            för socialdemokratin, nämligen hävdandet av sysselsättningen.
            Det återstår nu att se om man verkligen satsar. Hittills har man
            bara talat.
          </note>
          <note>
            Jag skall även säga något om
          </note>
          <note>
            Rehnbergkommissionen, som skall rädda jobben.
          </note>
          <note>
            Det går inte att äntra talarstolen i en arbetsmarknadspolitisk
            debatt utan att nämna det fenomenet. Vi skall alltså rädda arbetena
            i landet genom att totalt sett hålla tillbaka lönerna. Det innebär
            alltså att vi nu skall införa konkurrens med låga löner. Man sänker
            löneutrymmet under tre år.
          </note>
          <note>
            År 1993 skall stabiliseringsavtalet räknas av. Vi ser redan effekterna.
            På riksbanken har man höjt lönen för 94 stycken, landstinget i
            Dalarna tänker höja upp läkarnas lön ännu högre och det finns
            fler s.k. hemliga avtal som medför att de välutbildade, välartade
            och gångbara på marknaden kan få riktiga löneökningar medan det
            stora lönekollektivet får en höjning med endast 100--200
          </note>
          <note>
            kr. Priserna tänker man dock inte göra något åt.
          </note>
          <note>
            Regeringen säger att man har talat med KF och
          </note>
          <note>
            Dagab. På den nivån ligger det.
          </note>
          <note>
            Detta skall anses rädda jobben. Man frågar sig hur det kan rädda
            jobben eftersom man inte gör något åt marknaden. Skall man införa
            ett nytt stabiliseringsavtal när detta avtal upphör? Hurdana blir
            kompensationskraven, eftersom man har ökat löneskillnaderna? Vad
            blir följden för sysselsättningen i nästa omgång? Dessa frågor,
            som gäller svagheter i systemet, svarar ingen på.
          </note>
          <note>
            Jag är dessutom mycket förvånad över socialdemokratins argumentation.
            Jag lyssnade här särskilt till arbetsmarknadsministern när hon
            sade att vi skall stärka den enskildes ställning. Vad gör man
            för de arbetandes organisationer? Det talas numera mycket om den
            enskildes möjligheter i arbetslivet, men den kollektiva styrkan
            är som bortblåst. Resultatet av Rehnbergkommissionens förslag
            blir två års förluster för fackföreningarna, eftersom de inte
            får syssla med annat än att kanske hjälpa någon med försäkringar.
            Vad händer med marknadens krafter i nästa omgång?
          </note>
          <note>
            Rationaliseringar och annat kanske går igenom.
          </note>
          <note>
            Vad händer då med sysselsättningen? Då kanske socialdemokraterna
            inte sitter i regeringen, men det är onekligen ett stort problem
            för dem som befinner sig där.
          </note>
          <note>
            Vi i vänsterpartiet menar att det i detta fall inte ens räcker
            med att gå omkring på två ben. Här måste ännu flera ben vara i
            rörelse för att man skall få fart på ekonomin och sysselsättningen.
            Det går inte att tala väl om handikappade, utsatta grupper, ungdomar
            och kvinnor om man inte inför en rad åtgärder.
          </note>
          <note>
            Vänsterpartiet tänker föreslå regeringen att man skall genomföra
            minst nio åtgärder. Nu är det läge att förkorta arbetstiden. Det
            är en åtgärd. Man kan börja med en kvart om dagen. Ge AMS 10
          </note>
          <note>
            miljarder. Sätt i gång med ett ROT-program snabbt. Vi kan omedelbart
            börja bygga upp den äldre- och barnomsorg som vi har lovat våra
            äldre och barn. Vi skall se till att den omsorgen bedrivs och
            ge kommunerna pengar. Det finns en rad förslag och generella politiska
            åtgärder som kan genomföras för att stärka den inhemska marknaden.
            Til syvende og sidst handlar det om att man skall ha arbete i
            Sverige. Vi kan inte utbilda oss hur länge som helst.
          </note>
          <note>
            Herr talman! Avslutningsvis vill jag komma med ett beröm till
            regeringen. Det vill jag ge på ett område som har berörts mycket
            litet, nämligen vikarieutbildningen. Om det i kompletteringspropositionen
            kommer ett förslag av någorlunda omfattning -- jag tror att utskottets
            ordförande nämnde detta -- innebär det en oerhörd seger för de
            många människor inom LO-sektorn och på andra håll som vill utbilda
            sig men sitter fast i arbetslivet. Det är ett krav som vi har
            drivit under många år. Vi har kallat det för teknisk-humanistisk
            utbildning. Om det blir verklighet har regeringen åtminstone gjort
            en insats för sysselsättningen. De övriga åtgärderna ställer sig
            vänsterpartiet mycket tveksamma till i det här läget.
          </note>
          <note>
            Med detta, herr talman, har jag yrkat bifall till reservation
            nr 4.
          </note>
          <note type="speaker">
            Anf. 56 RAGNHILD POHANKA (mp):
          </note>
          <note>
            Herr talman! När man talar om arbetsmarknaden kan man inte hoppa
            över vår ansökan till EG. När man talar om handikappade och deras
            möjligheter kan man inte hoppa över vår ansökan till EG. Vilka
            grupper kommer att bli förlorare när vi kommer in i EG eller anpassar
            oss nästintill ett medlemskap?
          </note>
          <note>
            De handikappade blir definitivt förlorare. De handikappade ute
            i Europa är mycket beroende av välgörenhet. Det är inte de handikappade
            i Sverige, och det tycker vi är bra. Det finns stora brister,
            men det är bra att de inte i första hand är beroende av välgörenhet.
          </note>
          <note>
            Jag kommer här inte att ta upp de övergripande frågorna, utan
            jag kommer i första hand att ta upp reservationerna.
          </note>
          <note>
            Man måste tänka sig att det kan komma fram sådana förslag som
            det har gjort i Norrbotten i dag.
          </note>
          <note>
            Det har också litet med EG-anslutningen att göra.
          </note>
          <note>
            Man har nämligen erbjudit sina anställda 4 000 kr.
          </note>
          <note>
            per månad i sänkt lön. Det är ett mycket speciellt förslag som
            nog inte har förekommit tidigare.
          </note>
          <note>
            Lönestopp o.d. är okej, men vi har aldrig hört talas om förslag
            på sänkt lön.
          </note>
          <note>
            Vi tycker också att en viktig arbetsmarknadsåtgärd är att sänka
            arbetstiden. Målet är att full arbetstid skall utgöra sex timmar
            per dag. Detta har Anna
          </note>
          <note>
            Horn berört i sitt anförande.
          </note>
          <note>
            Jag avser att tala om reservationerna. Vi tycker att arbetsförmedlingarna
            har ett uppföljningsansvar för de handikappade. Vi yrkar här bifall
            till en folkpartireservation. Vi anser i miljöpartiet att det
            är mycket viktigt att man inte förtidspensionerar handikappade,
            utan så länge som möjligt försöker arbetsanpassa dem och se till
            att de får ett yrkesarbete. Det är viktigt att arbetsförmedlingarna
            får ett ansvar att följa upp detta, annars blir det svårt att
            se hur detta fungerar.
          </note>
          <note>
            Ansvaret skall i första hand inte läggas på någon annan än arbetsförmedlingarna.
          </note>
          <note>
            Vi vill att det skall göras en samhällsekonomisk studie av en
            arbetsgaranti för handikappade. Detta behandlas i reservation
            nr 9. Vi vill studera hur situationen ser ut, hur de handikappade
            mår och i vilken omfattning de har arbete. Vi vet att om en människa
            saknar arbete i tre månader har det av olika skäl redan blivit
            svårare att rehabilitera den människan till ett arbete. De kan
            vara arbetslösa, ha fått en arbetsskada osv. Det är därför viktigt
            med en snabb rehabilitering. Om man förtidspensionerar handikappade
            blir det sedan oerhört svårt att ge dem en meningsfull tillvaro.
          </note>
          <note>
            Det blir dessutom en oehörd samhällsekonomisk vinst om dessa
            människor har arbete. Även om en handikappad inte kan prestera
            mer än 10 % av fullt arbete, innebär det en 10-procentig vinst
            för samhället och en mycket stor vinst för den enskilde.
          </note>
          <note>
            Även när det gäller svårt handikappade är det meningsfullt både
            för de handikappade och för samhället att de har ett arbete och
            att man försöker anpassa dem.
          </note>
          <note>
            Miljöpartiet har därför skrivit en motion som handlar om ett
            handikappanpassat samhälle. Det är inte så som det så vänligt
            skrivs, att det redan förekommer. Man bygger faktiskt järnvägsvagnar,
            arbetsplatser och ingångar till affärer på ett sådant sätt att
            det är mycket svårt för handikappade att ta sig fram, komma in
            eller kunna ta ett arbete. Det är svårt för allergiker, synskadade
            och hörselskadade.
          </note>
          <note>
            Vi menar att man skall bygga samhället så att de handikappade
            är med redan i planeringen av samhället. Därigenom underlättar
            man för dem att delta i samhället och att ta ett arbete samt att
            arbetsplatserna blir handikappanpassade så långt möjligt.
          </note>
          <note>
            Jag vill också nämna reservation nr 11, även om jag inte yrkar
            bifall till den. Vi står bakom denna reservation som behandlar
            dyslektiker. Man har gjort undersökningar under flera år och kommit
            fram till att så många som 10 % av barnen är svårare eller lättare
            dyslektiker. Det behövs en anpassning, t.ex. när dessa människor
            skall söka in till högskolan och när de skall få nya arbeten för
            att de skall klara inlärning, läsning och skrivning. Rätt använda
            kan datorerna bli en bra hjälp. Om datorerna används fel försvårar
            de i stället för dyslektikerna. Det blir en spärr för dem i vårt
            datoriserade samhälle. Man kan dock hjälpa dessa människor så
            att det blir en förenkling.
          </note>
          <note>
            Ett annat stort problem gäller de lönebidragsanställda. För de
            handikappade och handikapporganisationerna är det ett dubbelt
            problem. De handikappade får möjlighet till ett arbete. Många
            handikappade är anställda inom handikapporganisationerna. Men
            det är också en hjälp för organisationerna för att de skall kunna
            klara sina uppgifter. Här måste man se till att det finns ett
            specialdestinerat statsbidrag när det gäller de handikappade.
            Detta gäller även inom kultursektorn, idrotten och för ideella
            organisationer. Många organisationer kan få svårt att klara sina
            uppgifter, vilka samhället delvis stöttar sig på i dag. Man säger
            ofta att frivilligorganisationerna får ta hand om den ena eller
            den andra uppgiften. Det gäller inom flyktingpolitiken, fritidssektorn
            och på många andra områden. Detta är delvis uppbyggt på att lönebidragsanställda
            sköter det lilla kontoret eller den lilla expeditionen. Utan dem
            blir det svårt att ekonomiskt klara dessa uppgifter. Därför yrkar
            jag bifall till motion A261 under mom. 18, där vi vill att konsekvenserna
            av bidragsförändringen får en ordentlig genomgång. Vi vill att
            den utvärdering som AMS och statskontoret förutsätts utföra skall
            få slutföras och remissbehandlas före ett beslut i bidragsfrågan.
            Det är viktigt att det görs en översyn och analys av behovet,
            användningen och konsekvenserna av att man ändrar lönebidraget.
          </note>
          <note>
            Herr talman! Jag yrkar således bifall till reservationerna 8,
            9, 10 och 12 samt till motion
          </note>
          <note>
            A261 under mom. 18.
          </note>
          <note type="speaker">
            Anf. 57 BO NILSSON (s):
          </note>
          <note>
            Herr talman! Låt mig börja med några ord till
          </note>
          <note>
            Charlotte Branting, Kersti Johansson och Lars-Ove
          </note>
          <note>
            Hagberg. Det verkar som om ni ville fortsätta att debattera betänkande
            nr 11. Det tolkar jag som att ni tyckte att de företrädare ni
            hade i den debatten inte klarade sig särskilt bra. Det kan jag
            möjligen hålla med om. Låt oss nu emellertid hålla oss till betänkande
            nr 12.
          </note>
          <note>
            Lars-Ove Hagberg talade om att arbetslivsfonden inte hjälper
            när det gäller att skaffa jobb åt handikappade. Jag har själv
            förmånen att sitta i en arbetslivsfond. Jag tycker att det är
            mycket bra, roligt och intressant att se de fina ansökningar som
            kommer in, där man tar upp arbetsorganisationen och förslag till
            hur man skall minska långtidssjukskrivningarna. Jag tycker att
            företag och fack gör en god insats här, och jag är säker på att
            det blir resultat. Lars-Ove Hagberg, det råder ingen tveksamhet
            från vår sida om att arbete åt alla är det viktigaste målet. Det
            lönar sig inte att misstänkliggöra detta. Det går inte hem, det
            lyckas inte.
          </note>
          <note>
            Herr talman! Årets betänkande nr 12 från arbetsmarknadsutskottet
            handlar om arbetslivsfrågor. Det tar i huvudsak upp fyra områden,
            nämligen arbetarskyddsverket, anslag till arbetsmiljöinstitutet,
            lönebidrag till arbetshandikappade och anslag till stiftelsen
          </note>
          <note>
            Samhall. Jag tänkte säga några ord om dessa, men vill börja med
            att yrka bifall till hemställan i utskottets betänkande och avslag
            på samtliga reservationer.
          </note>
          <note>
            Låt mig börja med anslaget till arbetarskyddsverket. Anslaget
            ger möjlighet till att förstärka verket med 50 nya tjänster. Detta
            passar väl in i socialdemokratins kamp för att skapa det goda
            arbetet. Arbetsmiljökommissionens arbete, arbetslivsfonden och
            en förstärkning av arbetarskyddsverksamheten kommer inom det snaraste
            att följas av en ny proposition om skärpningar i arbetsmiljölagen
            och ytterligare åtgärder för en aktiv rehabilitering. Denna offensiv
            visar på den stora vikt som vi socialdemokrater lägger vid arbetet
            för en bättre arbetsmiljö och för en aktiv rehabilitering. Här
            verkar det som om det finns en stor enighet i vart fall om behovet
            av förstärkning av arbetarskyddsverket, och detta gläder mig.
          </note>
          <note>
            I moderaternas reservation 1 föreslås att hela kostnaden för
            arbetarskyddsverket skall finansieras med arbetarskyddsavgiften.
            Redan i proposition
          </note>
          <note>
            1971:22 slogs fast att arbetarskyddsavgiften skulle innefatta
            ett visst bidrag till statens kostnader för arbetarskyddsverket
            m.m. Moderaterna tycks mena att medelstilldelningen skulle variera
            årsvis i förhållande till influtna avgifter. Detta måste vara
            olämpligt.
          </note>
          <note>
            I reservation 4 föreslår Karl-Erik Persson att verket skall få
            ytterligare 3 milj.kr. till flera tjänster för att utveckla ISA-systemet
            ännu mer. Redan i propositionen föreslås 2,5 nya miljoner för
            ADB-
          </note>
          <note>
            investeringar och, som tidigare nämnts, till ytterligare 50 yrkesinspektörer.
            Detta är en ordentlig och rejäl satsning. Vänsterpartiets förslag
            om ytterligare medel är därför just nu onödigt.
          </note>
          <note>
            Frågorna om arbetsmiljöinstitutets verksamhet och arbetslivsforskningens
            organisation, som tas upp i reservationer till betänkandet, återkommer
            i samband med behandlingen av arbetsmarknadsutskottets betänkande
            nr 16 och därmed av proposition 1990/91:69.
          </note>
          <note>
            Jag tillstyrker nu bara regeringens förslag om ett anslag på
            drygt 4,6 miljoner för inköp av vetenskaplig apparatur.
          </note>
          <note>
            I reservation 8 tar folkpartiet upp arbetsförmedlingens uppföljningsansvar
            för handikappade ungdomar. I denna reservation har miljöpartiet
            instämt. Detta ansvar åligger redan arbetsförmedlingen, som här
            gör ett fint jobb. Bara i projektet Arbete åt unga handikappade,
            som också innefattar samarbete mellan skola och arbetsförmedling,
            har ca 5 000 ungdomar berörts.
          </note>
          <note>
            Denna verksamhet blir nu permanent. AMS har också visat att antalet
            nybeviljade förtidspensioner för personer under 30 år har minskat
            varje år sedan
          </note>
          <note>
            1986. Arbetet med uppföljningsansvaret är alltså redan i full
            gång.
          </note>
          <note>
            Centern har i motioner och i reservation 9
          </note>
          <note>
            föreslagit en samhällsekonomisk studie av en arbetsgaranti för
            handikappade. Låt mig än en gång erinra om AMS treårsuppföljning
            av projektet
          </note>
          <note>
            Arbete åt unga handikappade och om alla de åtgärder som nu sätts
            in för en aktiv rehabilitering inkl. det kommande förslaget om
            arbetsmiljön och rehabilitering. Att nu göra ytterligare studier
            kan inte vara nödvändigt, när massor av insatser redan är i gång.
            Kersti Johansson sade för övrigt att det redan finns massor med
            material. Lås oss använda det och nu gå till handling i stället
            för att fortsätta utredningsarbetet.
          </note>
          <note>
            Låt mig så gå över till frågan om lönebidragen. I
          </note>
          <note>
            fjolårets kompletteringsproposition behandlades frågan om övergång
            till flexibla lönebidrag. Då utökades försöksverksamheten med
            flexibla lönebidrag till att omfatta tolv län. Då varnade jag
            för konsekvenserna för kulturinstitutioner och allmännyttiga organisationer.
            Sonja Rembo, moderat, sade då: ''Nu skall det fortsättas att utredas
            och donas. Det går. Ni är senfärdiga.''
          </note>
          <note>
            Elver Jonsson sade: ''Jag kan inte förstå att regeringen och
            socialdemokratin inte är beredda att ställa upp fullt ut. Det
            vill fyra av riksdagspartierna göra.''
          </note>
          <note>
            Jag har tänkt mycket på det här. Även om jag har mycket svårt
            att lita på borgerliga politiker så tänkte jag: Vi skall kanske
            ändå tro på dem, i vart fall i den här frågan. Låt oss ta chansen!
          </note>
          <note>
            Men så kommer det -- trots en mycket stark skrivning i majoritetstexten,
            som för övrigt överensstämmer med propositionens text -- en reservation
            där det sägs att om det uppstår oönskade effekter skall regeringen
            vidta erforderliga åtgärder. Detta skall, enligt reservationen,
            ges regeringen till känna.
          </note>
          <note>
            Vad är detta? Låt mig citera ur Allan Larssons vers från den
            13 mars i år: ''Och själva objektiviteten sjunker i allt tyngre
            dvalor emedan det är valår.''
          </note>
          <note>
            Jag skall också ta två citat från litteraturen, först
          </note>
          <note>
            Peer Gynt:
          </note>
          <note>
            ''Jag protesterar inför hela världen, men jag följer med på färden.''
          </note>
          <note>
            Och var det inte Shakespear som sade: ''Så går beslutsamhetens
            friska hy i eftertankens kranka blekhet över.''?
          </note>
          <note>
            Av detta spel har åtminstone jag dragit en viktig slutsats: Lita
            inte på borgerliga politiker, i vart fall inte om det är valår
            och man kan skriva arbetarrörelsens regering på näsan.
          </note>
          <note>
            Miljöpartiets representant tog upp risken för allmännyttiga organisationer
            och kulturinstitutioner. Det nu föreliggande förslaget innebär
            att taket höjs till 100 %. Man kan alltså täcka in lönekostnaden
            upp till 100 %. Det måste ju vara en förbättring och bör inte
            kunna ge anledning till oro.
          </note>
          <note>
            I en annan reservation skriver moderaterna att kommunerna skall
            ta ett allt större ansvar för skyddat arbete. Här skall bara konstateras
            att moderaterna i en rad frågor vill lyfta över mer kostnader
            på kommunerna. Moderaterna är, som väl är, ensamma om detta förslag.
          </note>
          <note>
            När det gäller anslaget till strukturstödet för byggarbetsmarknaden
            eller till Galaxen menar moderaterna att detta stöd inte är erforderligt.
            Jag berättade om denna inställning för en representant för en
            av de stora byggföretagen, som också har en ledande roll i Galaxenverksamheten.
            Han sade då att dessa moderater är dåligt förankrade i verkligheten
            och att Galaxen har varit och är en riktig satsning, som är till
            gagn för såväl byggindustrin som ett stort antal byggnadsarbetare.
          </note>
          <note>
            Till moderaterna vill jag säga: Ta kontakt med era vänner i SAF
            så kommer de att leda er in på rätta banor i den här frågan.
          </note>
          <note>
            I reservationerna nr 18 och 19 går två av de tänkta nya regeringspartierna
            åt var sitt håll. Moderaterna vill minska anslaget till särskilda
            åtgärder för arbetshandikappade med 473 milj.kr., medan centern
            vill öka anslaget med ytterligare 100
          </note>
          <note>
            milj.kr. Man tar sig för pannan och frågar sig: Hur skall detta
            sluta?
          </note>
          <note>
            Så över till Samhallsverksamheten. Jag är verkligen stolt över
            Samhall. Detta är en mycket fin verksamhet som jag tror är en
            unik form i världen för att ge meningsfullt arbete åt arbetshandikappade.
            Genom Samhall har över
          </note>
          <note>
            35 000 personer ett arbete. Av dessa är över 30 000
          </note>
          <note>
            arbetshandikappade. En av de nyare formerna inom Samhall för
            att skapa jobb är de inbyggda verkstäderna. Här har utvecklingen
            gått mycket snabbt. I dag finns det faktiskt hela 70 inbyggda
            verkstäder i Samhall.
          </note>
          <note>
            I en annan reservation vill moderater och folkpartister slopa
            regeln om att det bör vara minst fem arbetstagare på varje arbetsplats.
            Här pågår redan en försöksverksamhet, men det är viktigt att arbetstagarna
            får den goda service och ledning som faktiskt bara Samhall kan
            ge. Därför bör man skynda långsamt när det gäller att ändra antalet
            fem arbetstagare.
          </note>
          <note>
            När det gäller volymen inom och medelsanvisningen till Samhall
            vill jag ställa någora frågor. En ung grabb som hade fått jobb
            på Samhall tog kontakt med mig. Han kände sig orolig, eftersom
            han hade hört från moderat håll, att om moderaterna vinner valet
            så kommer jobben på
          </note>
          <note>
            Samhall att förbehållas dem som är allra svårast handikappade.
            Nu vill jag fråga Mona Saint Cyr som representant för moderaterna:
            Är detta riktigt? Vilka grupper är det som skall bort? Hur många
            jobb blir det kvar i Samhall om ni skulle råka vinna valet? Vilka
            handikappgrupper kommer att få vara kvar i Samhall?
          </note>
          <note>
            Jag vill också ställa ett par frågor till folkpartiet och centern:
            Ställer ni verkligen upp på dessa moderata idéer? Mona Saint Cyr
            kan dementera att det jag nyss refererade till är moderaternas
            uppfattning, och ingen skulle då bli gladare än jag. Men om så
            inte blir fallet vill jag fråga om de moderaterna tankarna stämmer
            med era förslag i dag att öka antalet anställda i Samhall genom
            ökade anslag på
          </note>
          <note>
            50 resp. 100 milj.kr.? Ni är för resten inte eniga i den frågan
            heller.
          </note>
          <note>
            Herr talman! Vi socialdemokrater har genom arbetsmarknadsministern
            tillsatt en utredning om
          </note>
          <note>
            Samhalls framtid. Samhall är nu tio år. Man har fått ökade krav
            när det gäller ekonomiska resultat. De sociala målen bör granskas.
            Övergång från enbart produktion till serviceverksamhet är en viktig
            del av Samhalls utveckling. Vi vill därför ha svar på en rad frågor:
            Hur stort kan Samhall bli? Skall Samhall bli aktiebolag eller
            fortsätta som stiftelse? Är AMS
          </note>
          <note>
            propå om att man skall ta över anslaget till Samhall och sedan
            köper arbetsplatser hos Samhall någonting att över huvud taget
            fundera på? Samhall har dessutom fått en ny arbetsuppgift, nämligen
            att på olika sätt medverka för att stödja den nya arbetslivsfonden
            med sitt rehabiliteringsarbete.
          </note>
          <note>
            Denna utredning görs av den tidigare socialministern Sven Hulterström
            och skall vara klar efter sommaren i år. Först därefter blir vi
            med och diskuterar ytterligare anställningar i Samhall.
          </note>
          <note>
            Låt mig ta upp Charlotte Brantings påstående om att det var tal
            om att avskeda anställda i Samhall.
          </note>
          <note>
            Detta är minst sagt att handskas vårdslöst med sanningen. Det
            är inte tal om att friställa några personer i Samhall. Det är
            fråga om hur många ytterligare personer som man kan anställa.
            Jag tycker att Charlotte Branting skulle hålla sig för god för
            att på de handikappades vägnar spekulera på det sätt hon gjorde
            i talarstolen.
          </note>
          <note>
            Ibland måste man stanna upp för att konstatera om det man gör
            är riktigt. En annan viktig fråga är hur
          </note>
          <note>
            Samhall som legotillverkare klarar lågkonjunkturen och att hålla
            alla sina anställda fullt sysselsatta.
          </note>
          <note>
            Herr talman! Låt mig sluta som jag började. Jag yrkar bifall
            till arbetsmarknadsutskottets hemställan i betänkande nr 12 och
            avslag på samtliga motioner och reservationer.
          </note>
          <note type="speaker">
            Anf. 58 LARS-OVE HAGBERG (v) replik:
          </note>
          <note>
            Herr talman! Bo Nilsson funderade över om vänsterpartiets företrädare
            inte hade uttryckt sig tillräckligt tydligt tidigare. Bo Nilsson,
            som kanske inte litar på Lars Ulander och Mona Sahlin, talade
            i sin tur för säkerhets skull om att socialdemokraterna visst
            stod för arbete åt alla.
          </note>
          <note>
            Därmed har vi kvitterat varandras uttalanden.
          </note>
          <note>
            Men det måste vara ett missförstånd, Bo Nilsson, att jag skulle
            ha sagt att arbetslivsfonden skulle vara galen på något vis. Jag
            ville bara poängtera att med en satsning på 10--15 miljarder för
            att dels förhindra att människor slås ut, dels rehabilitera människor,
            blir det fler människor på arbetsmarknaden. Det kräver i sin tur
            fler jobb, Bo Nilsson. Jag ville påpeka att det kan vara fråga
            om en kvalitativ förbättring som är oerhört bra. Jag är alltså
            mycket positiv till arbetslivsfonden och dess verksamhet.
          </note>
          <note>
            Den kan verkligen åstadkomma förbättringar. Men då måste man
            ha en politik i övrigt som ser till att det finns arbetsuppgifter
            i samhället som är meningsfulla och samhällsnyttiga.
          </note>
          <note>
            Våra ambitioner vad gäller satsningar på ISA-
          </note>
          <note>
            systemet berördes också. Vi har väl högre ambitioner på arbetsmiljöområdet.
            Det får Bo
          </note>
          <note>
            Nilsson leva med. Det har vi haft ganska länge. På det området
            har vi undan för undan fått rätt. Nu får vi se vad som kommer
            i arbetsmiljöpropositionen, om det blir några framsteg eller icke.
          </note>
          <note>
            Vi är inte främmande för att det på hela handikappområdet och
            i lönebidragssystemet måste satsas oerhört mycket större resurser
            också framöver, om vi får en fortsatt hög arbetslöshet. Vi får
            se vad regeringen vill satsa på AMS. Fler människor kan komma
            i kläm och behöva stöd och hjälp. I dag har vi inte fått något
            besked från regeringen, Bo Nilsson. Vi har fått ett allmänt besked
            om att man skall satsa på aktiv arbetsmarknadspolitik. Vilken
            ambitionsnivå denna skall ha vet vi inte än. Vi vet inte heller
            till vilken grad regeringen klämts åt av marknadskrafterna. Bland
            dessa uttalades så glatt i höstas att regeringen hade äntligen
            förstått. Nu hade vi samma spelregler som man hade i Europa, och
            nu kunde arbetslöstheten få vara på samma nivå här. Nu hade vi
            det likadant. Vi får se om regeringen är så tuff som den ville
            vara på 80-talet och hävdar sysselsättningen. Det återstår att
            se i kompletteringspropositionen.
          </note>
          <note type="speaker">
            Anf. 59 CHARLOTTE BRANTING (fp)
          </note>
          <note>
            replik:
          </note>
          <note>
            Herr talman! Först vill jag yrka bifall till reservationerna
            1, 3 och 28 till arbetsmarknadsutskottets betänkande 11. Det har
            tydligen inte gjorts tidigare från folkpartiet liberalernas sida.
          </note>
          <note>
            Sedan vill jag svara Bo Nilsson att jag självklart har förtroende
            för det Elver Jonsson har sagt i debatten angående sysselsättningen.
            Men socialdemokraterna kommer med så många konstiga påhopp, att
            det med den debattordning vi har inte är säkert att man hinner
            svara på allt.
          </note>
          <note>
            Därav den inledning mitt anförande hade. Jag vill också påpeka
            att vi har gemensam debatt om betänkandena 11 och 12, så det kan
            sannerligen inte vara förbjudet att ta upp en så viktig sak som
            hur vi ställer oss i kampen för sysselsättningen.
          </note>
          <note>
            Jag kommer så till sysselsättningen för de handikappade. Som
            ett svar på vår motion, med kravet på att arbetsförmedlingarna
            verkligen skulle ha ett utökat ansvar för just de handikappade,
            hänvisar Bo Nilsson till projektet Arbete åt unga handikappade.
            Projektet är en uppföljning av det ansvaret. Det är alldeles utmärkt.
            Jag tog upp det i mitt anförande också. Men problemet är att fortfarande
            bara en tredjedel av de människor som ingår i det här projektet
            har fått möjlighet till sysselsättning. Det arbete som arbetsförmedlingarna
            gör i dag räcker alltså inte, utan här behövs ett utökat, direkt
            riktat, ansvar.
          </note>
          <note>
            Jag vill gärna ha besked av Bo Nilsson om hur han ser på vårt
            förslag om att två tre arbetshandikappade skulle ha rätt att dela
            på ett jobb.
          </note>
          <note>
            I fråga om Samhall fick jag ett mycket märkligt påhopp. Jag kan
            tala om för Bo Nilsson att jag har ett underlag här som kommer
            från Samhall. Där säger man mycket klart och tydligt att det är
            beklagligt att Samhall just nu tvingas minska antalet anställda
            arbetshandikappade.
          </note>
          <note>
            Anställningsstopp råder sedan en tid vid flertalet av
          </note>
          <note>
            Samhalls företag. Detta innebär att Samhall under budgetåret
            1990/91 -- det är det här budgetåret --
          </note>
          <note>
            minskar antalet arbetstillfällen för handikappade med ungefär
            1 000, från att i juni 1990 ha haft
          </note>
          <note>
            30 400 anställda. Det handlar om en klar minskning från Samhalls
            sida. Det är därför vi i folkpartiet liberalerna tycker att det
            är så angeläget att vi får utökningen med de ungefär 500 arbetstillfällena,
            för en kostnad på 50 milj.kr. Vi tycker att det är ynkligt att
            socialdemokraterna inte kan ställa upp på detta, i ett läge där
            vi vet att arbetstillfällena för de handikappade är oehört utsatta
            och att det är kolossalt svårt för de handikappade att få arbete.
          </note>
          <note type="speaker">
            Anf. 60 MONA SAINT CYR (m) replik:
          </note>
          <note>
            Herr talman! Bo Nilsson tillhör den typ av politiker som med
            förkärlek ägnar sig åt fördelningspolitik.
          </note>
          <note>
            Han borde känna till hur anslagen fördelas och även kunna läsa
            innantill hur vi i vissa reservationer har tagit bort medel som
            vi lagt på i andra. Jag behöver inte uppehålla mig vid enstaka
            reservationer i det avseendet. Problemet kan bero på att regeringen
            i det här sammanhanget har en oerhört underlig och tillsnirklad
            budgetteknik.
          </note>
          <note>
            Därför är det svårt att utläsa vad som verkligen står i propositionen.
          </note>
          <note>
            Får man 75 % i statligt stöd till lönekostnader är man självklart
            förtjust i den organisationsform som
          </note>
          <note>
            Galaxen har. Det må räcka som kommentar till det
          </note>
          <note>
            Bo Nilsson sade i det avseendet.
          </note>
          <note>
            Jag kan konstatera att socialdemokraterna har varit oerhört saktfärdiga
            med att genomföra den systemförändring som gäller lönebidragen.
            Man borde ha genomfört förändringen under en god konjunktur för
            att på bästa möjliga sätt gynna de handikappade i deras försök
            att komma ut på arbetsmarknaden.
          </note>
          <note>
            Att man inte haft tillräcklig beredskap inför det som händer
            på kulturområdet är faktiskt regeringens fel. Utskottet har tidigare
            uttalat och vi har i reservationer framhållit att man bör se över
            detta, så att man vet att nämnda effekter inte uppstår. Det kan
            knappast skyllas på dem som tidigare har varit reservanter i detta
            sammanhang och som nu har fått socialdemokraterna med sig.
          </note>
          <note>
            När Bo Nilsson går ut med sina varningar, tycker jag att han
            kunde inrikta sig på några andra områden, t.ex. att varna sina
            egna för att lägga moms på färdtjänst för handikappade och äldre
            eller för att urholka basbeloppet med 6,5 %, som har skett på
            två år. Detta har drabbat förtidspensionärer, folkpensionärer
            och ATP-
          </note>
          <note>
            pensionärer. Han kunde också varna sina socialdemokratiska kolleger
            för att frångå principen för förtidspensionerna med anledning
            av att man har tagit undan det dubbla pensionstillskottet. Han
            kunde också varna socialdemokraterna för att försöka ta bort rätten
            till fria läkemedel, vilket man har velat göra.
          </note>
          <note>
            Dessutom kan han passa på att varna för något som nu är förestående,
            nämligen att negativa förändringar är på väg att införas när det
            gäller arbetsplatsanpassning och arbetshjälpmedel. Detta får vi
            snart ta ställning till här i riksdagen.
          </note>
          <note type="speaker">
            Anf. 61 RAGNHILD POHANKA (mp)
          </note>
          <note>
            replik:
          </note>
          <note>
            Herr talman! När det gäller övergången till det nya lönebidragssystemet
            står det i betänkandet att organisationernas verksamhet troligtvis
            inte kommer att påverkas förrän det blir pensionsavgångar. Det
            betyder alltså att det blir en påverkan, även om den inte sker
            första dagen. Den nya som kommer har kanske en större arbetsförmåga
            eller också får företaget en handikappad som har en mindre arbetsförmåga.
          </note>
          <note>
            Då måste det till större handikappanpassning till arbetsplatsen.
            Kanske blir uppgifterna svåra att utföra.
          </note>
          <note>
            I Kronobergs och Kopparbergs län har man prövat flexibla lönebidrag.
            Man kunde anställa 30 % fler handikappade när man hade en generellt
            lägre lönebidragsnivå. Det är intressant. Det är alldeles utmärkt
            om fler handikappade får arbete. Men de allra sämst ställda, de
            människor som det är allra svårast att anpassa, de som har oerhört
            svårt att komma ut på arbetsmarknaden, de får det ännu svårare.
            Det är inte alls säkert att generella lönebidrag ger den förbättring
            man har framfört här.
          </note>
          <note>
            Jag vet att Samhall nu har en hårdare press på sig än tidigare.
            Det händer t.o.m. att anställda får arbetsskador vid Samhall eller
            att de slås ut från
          </note>
          <note>
            Samhall. Vi menar att det är allvarligt och att man måste se
            till att Samhall är den skyddade arbetsplats som varit avsikten.
            Om man satsar miljarder på arbetsmarknadsåtgärder, kan man naturligtvis
            flytta över en del av pengarna till Samhall. Jag förutsätter att
            sådant kan hända. Det är någonting som man måste se över, så att
            det sker på rätt sätt och så att åtgärderna sätts in där de bäst
            behövs.
          </note>
          <note type="speaker">
            Anf. 62 KERSTI JOHANSSON (c) replik:
          </note>
          <note>
            Herr talman! Bo Nilsson ger rosor åt Samhall och det gör jag
            också. Att över 30 000
          </note>
          <note>
            arbetshandikappade har sin sysselsättning inom
          </note>
          <note>
            Samhall är mycket positivt. Mot bakgrund av den negativa utveckling
            som vi har på arbetsmarknaden i dag, är det enligt vår mening
            ytterst angeläget att antalet arbetstillfällen för arbetshandikappade
            inom Samhall åtminstone inte minskas, utan att det kan bibehållas
            på oförändrad nivå och helst också ökas. Men det är inte möjligt
            i dag. Vi hörde av
          </note>
          <note>
            Charlotte Branting att 1 000 arbetstillfällen kommer att försvinna.
            Jag har uppgifter om ett ännu högre antal. Detta kan väl inte
            Bo Nilsson vara till freds med.
          </note>
          <note>
            Om jag inte är fel underrättad sitter Bo Nilsson i
          </note>
          <note>
            Samhalls styrelse. Jag tycker att Bo Nilsson borde ha ett stort
            intresse av att behålla denna verksamhet i oförändrat skick. Det
            hade inte varit svårt att göra det, om socialdemokraterna i utskottet
            hade anslutit sig till centerns förslag om att anslå ytterligare
            100 milj.kr. till Samhall. Då hade man kunnat behålla dessa arbetstillfällen.
          </note>
          <note>
            Det är mycket oro ute i landet. Också i mitt län, i kommunen
            har man sagt att man skall lägga ner verksamheten. Det är en verkstadsindustri.
            Nu pågår visserligen förhandlingar med några företag i bygden
            om inbyggda enheter för att anpassa de arbetshandikappade, men
            ingenting är ännu klart.
          </note>
          <note>
            Det blir väldigt svårt att placera om en del av de anställda
            -- det vet jag.
          </note>
          <note>
            Totalt skall 80 000 timmar bort från verkstadssidan bara i mitt
            län. Dessa timmar skall omfördelas till i första hand service
            och tjänster, med bl.a.
          </note>
          <note>
            kommunerna som köpare. Frågan är om företagen och kommunerna
            har bättre förutsättningar att ta hand om och erbjuda jobb åt
            de arbetshandikappade i den allmänna lågkonjunktur som vi nu befinner
            oss i. Jag tycker att det är mycket olyckligt att inte Samhall
            får detta tillskott som vi föreslår för att kunna behålla sina
            anställda.
          </note>
          <note>
            Jag vill ställa en fråga till Bo Nilsson. Här har det talats
            om kompletteringspropositionen. Kommer där att föreslås en förstärkning
            av Samhall?
          </note>
          <note>
            Jag skulle också vilja säga några ord om den samhällsekonomiska
            studie som jag talade om tidigare. Där säger Bo Nilsson att det
            är så mycket som pågår på många håll att det inte är nödvändigt
            med studien. Sedan börjar Bo Nilsson argumentera mot mig med att
            det finns gott om material. Då kan det väl inte vara så vansinnigt
            betungande att göra denna studie. Då borde det gå snabbt. Det
            vore värdefullt och nyttigt att få den gjord, likaså att den görs
            under parlamentarisk medverkan. Då skulle det bli lättare att
            sätta in offensiva åtgärder.
          </note>
          <note type="speaker">
            Anf. 63 BO NILSSON (s) replik:
          </note>
          <note>
            Herr talman! Jag skall försöka att hinna med att säga några ord
            till er alla. Låt mig börja med Lars-
          </note>
          <note>
            Ove Hagberg.
          </note>
          <note>
            Det gläder mig att Lars-Ove Hagberg numera är positiv till arbetslivsfonden.
            När den genomfördes var det si så där. Jag tror att det blir likadant
            med vänsterpartiet som med folkpartiet och moderaterna, att bara
            man låter den verka en tid till så tycker ni alla att den är bra
            och önskade att ni hade varit för den när den genomfördes.
          </note>
          <note>
            Sedan påstår Lars-Ove Hagberg att han inte får några besked.
            Som arbetsmarknadsministern redan har sagt kommer kompletteringspropositionen
            om
          </note>
          <note>
            14 dagar, och där lämnar vi så många besked som vi över huvud
            taget kan. Det skulle vara fel av mig att här i dag tala om vad
            som kommer att stå i en proposition som kommer om 14 dagar.
          </note>
          <note>
            Jag håller med Charlotte Branting om det hon sade om arbete åt
            unga arbetshandikappade. Det räcker inte med ett projekt, utan
            det krävs mycket mer.
          </note>
          <note>
            Arbetsförmedlingarna har också fått i uppdrag att se över frågan
            och arbeta med den. Men det är bara så att arbetet med unga handikappade
            numera är inordnat i den vardagliga verksamheten på arbetsförmedlingarna.
          </note>
          <note>
            Sedan frågade Charlotte Branting vad jag tycker om idén att två
            eller tre delar på ett jobb. Jag är självfallet positiv till det.
            Jag kan inte se någonting som hindrar att idén genomförs redan
            nu.
          </note>
          <note>
            Charlotte Branting ändrade sig i fråga om Samhall, och det gläder
            mig. Det var nu inte alls tal om att friställa några personer.
            Jag tycker att det är viktigt att vi handskas rätt med sanningen
            i dessa viktiga frågor för inte minst handikappade. Det var alltså
            ett bra besked jag fick av Charlotte Branting.
          </note>
          <note>
            Jag vill tacka Mona Saint Cyr för omdömet att jag tillhör de
            politiker som är för en rättvis fördelning.
          </note>
          <note>
            Jag tycker att det var ett bra betyg. Sådana får man inte så
            ofta från det hållet.
          </note>
          <note>
            Mona Saint Cyr svarade inte på min fråga angående
          </note>
          <note>
            Samhall. Jag hade inte väntat mig det heller, men jag vill ha
            ett svar. Nu vädjar jag till Mona Saint
          </note>
          <note>
            Cyr: Svara mig på frågan hur ni talar om för de handikappade
            att det bara är de svårast handikappade som kan få jobb och att
            vissa grupper skall bort. Dessa frågor ställde jag i mitt första
            inlägg. Jag tycker att det kunde vara bra, inte minst därför att
            tänkta regeringskolleger får besked var ni står i denna fråga
            och kan tala om att de inte står bakom ett sådant förslag som
            ni kanske har lagt fram. Jag vill ha besked, och när jag nu vädjar
            kan jag väl få ett svar av Mona Saint Cyr.
          </note>
          <note>
            Jag är mycket stolt, Kersti Johansson, över att vara suppleant
            i Samhalls styrelse. Jag tycker att
          </note>
          <note>
            Samhalls verksamhet är enormt fin. Vi har alla skäl att vara
            stolta. Jag tror att Samhalls verksamhet är unik i världen. Men
            det må vara en rätt för oss att nu se över verksamheten för att
            försäkra oss om att vi går rätt när vi nu går vidare och utvecklar
          </note>
          <note>
            Samhall. Det rör sig om några månader. Jag tycker att det finns
            skäl att göra en utredning.
          </note>
          <note type="speaker">
            Anf. 64 LARS-OVE HAGBERG (v) replik:
          </note>
          <note>
            Herr talman! Det är inte bara numera, Bo Nilsson, som det är
            positivt med arbetslivsfonden. Det har det varit hela tiden. Men
            när regeringen skulle toka till och höja momsen för något år sedan,
            blev det en förhandlingsuppgörelse mellan centern och socialdemokratin.
            Vi kunde lika gärna ha gått in då och stött arbetslivsfondens
            verksamhet. Det vill jag belägga, men samtidigt vill jag påpeka
            att för att vi skall lyckas att förhindra utslagningen krävs det
            flera arbetsuppgifter. Då måste man sätta in åtgärder som breddar
            arbetsmarknaden väldeligen.
          </note>
          <note>
            Då måste man ta till arbetstidsförkortning och en rad andra åtgärder
            för att se till att näringslivet breddas i det här landet och
            att företagen är kvar i
          </note>
          <note>
            Sverige och inte bara konkurrerar med låga löner, något som regeringens
            politik tydligen för närvarande går ut på. Förnyelsen därvidlag
            är ganska långt borta.
          </note>
          <note>
            Det blev alltså inget besked från regeringen om
          </note>
          <note>
            AMS-åtgärder. Det lär väl dröja litet mer än 14
          </note>
          <note>
            dagar innan vi får besked. Men det kanske är så att man inte
            vet någonting än i regeringen. Jag hade hoppats på ett uttalande
            om en klar ambitionsnivå.
          </note>
          <note>
            Den är fortfarande ganska suddig och mycket är ifrågasatt sedan
            höstens spektakel med räntekrisen och sjukförsäkringsförsämringen.
            Jag tror inte det är så många som riktigt litar på regeringens
          </note>
          <note>
            ''helhjärtade'' ambition i arbetslöshetsbekämpningen. Jag hoppas
            verkligen att regeringen har kommit över sitt problem från i höstas
            och före jul och verkligen tar till vara alla möjligheter att
            bekämpa arbetslösheten. Annars skulle det vara en katastrof.
          </note>
          <note type="speaker">
            Anf. 65 MONA SAINT CYR (m) replik:
          </note>
          <note>
            Herr talman! Låt mig först säga till Bo Nilsson att jag visserligen
            talade om en fördelning, men inte om en rättvis fördelning. Det
            var inte det jag tillskrev Bo Nilsson.
          </note>
          <note>
            Bo Nilsson efterlyser besked angående Samhall.
          </note>
          <note>
            Jag hann faktiskt tyvärr inte med det i första omgången. Men
            jag kan säga att jag tycker att Bo
          </note>
          <note>
            Nilsson verkar litet grälsjuk när han talar om detta.
          </note>
          <note>
            Bo Nilsson frågade vilka som skulle få vara kvar och vilka som
            inte skulle få det, osv. Detta är ett typiskt exempel på övertro
            på vad vi politiker kan göra och inte kan göra. Skall Bo Nilsson
            och jag tala om att de och de skall få vara där och att de och
            de inte skall få vara där? Det är inte vårt jobb, utan vi skall
            fatta övergripande principiella beslut som möjliggör en verksamhet
            som är både viktig och angelägen. Det gäller alltså att skaffa
            arbete åt de svårast handikappade, som behöver inom Samhall få
            tillgång till de kvalificerade resurser som vi har försett Samhall
            med, dvs. handikapputrustning, handikapphjälpmedel och arbetsledning.
            Det är vad det handlar om -- ingenting annat.
          </note>
          <note>
            Jag förstår inte heller varför Bo Nilsson frågar om detta just
            nu. Har vi en reservation i det här avseendet som Bo Nilsson har
            hängt upp sig på? Jag har uppfattat det så att vi båda står bakom
            majoritetsskrivningen. Vi har bara sagt att vi med spänning avvaktar
            den utredning som Bo Nilsson skröt över. Då kan vi ta ställning
            till Samhalls framtida roll och organisation. Då kan vi diskutera
            frågan på nytt. Någonting annat har vi inte sagt i sammanhanget.
          </note>
          <note type="speaker">
            Anf. 66 CHARLOTTE BRANTING (fp)
          </note>
          <note>
            replik:
          </note>
          <note>
            Herr talman! Bo Nilsson säger att han är stolt över
          </note>
          <note>
            Samhall. Det tycker jag att han har anledning att vara. Det är
            också vi i folkpartiet, för det var Rolf
          </note>
          <note>
            Wirtén som en gång lade fram propositionen om
          </note>
          <note>
            Samhall. Vi tycker att Samhall bedriver en väldigt bra verksamhet,
            men jag tycker att Bo Nilsson visar sin stolthet på litet konstigt
            sätt. Som styrelsemedlem i Samhall agerar hon inte på ett sätt
            som gör att Samhall verkligen kan behålla sina anställda. I stället
            tvingas man, som jag påpekade tidigare, dra ner 1 000 arbetstillfällen.
            Vi från folkpartiet liberalerna tycker alltså att det är angeläget
            att föra en helt annan politik som gör att
          </note>
          <note>
            Samhall kan utöka sin verksamhet med 500 nya arbetstillfällen
            i stället för att behöva minska. Om
          </note>
          <note>
            Bo Nilsson arbetade på det sättet, hade han anledning att vara
            stolt också över sitt eget arbete i
          </note>
          <note>
            Samhall.
          </note>
          <note>
            Inbyggda verkstäder skall inte ses som någon motsats till lönebidrag.
            Det är viktigt att också de små företagarna kan få möjlighet att
            ha inbyggda verkstäder. Jag är övertygad om att man skulle kunna
            ta sitt sociala ansvar och att det skulle fungera alldeles utmärkt
            bra även om man bara har några få anställda.
          </note>
          <note>
            Det är alldeles klart att vi från folkpartiet tycker att det
            är bra att vi nu äntligen får dessa flexibla lönebidrag, men vi
            tycker att det är beklagligt att man från regeringens sida inte
            kan leva upp till riksdagsbeslutet från förra året, som innebar
            att vi skulle få en ordentlig konsekvens analys av hur bidragsomläggningen
            skulle te sig för de berörda verksamheterna. Därför tycker vi
            att det är angeläget att regeringen nu verkligen ges till känna
            vad vi i arbetsmarknadsutskottet och även kulturutskottet har
            sagt i denna fråga.
          </note>
          <note>
            Slutligen: Det skulle vara bra om vi kunde få besked från Bo
            Nilsson om hur det blir med arbetshjälpmedel för de arbetshandikappade.
          </note>
          <note>
            Kommer det en proposition nu, som vi kan ta ställning till i
            vår? Det är nu som de arbetshandikappade behöver dessa arbetshjälpmedel,
            inte någon gång längre fram.
          </note>
          <note>
            Likaså är det nu som Samhall behöver extra stöd för att kunna
            anställa fler, inte nån gång i framtiden. Det är nu som detta
            behövs, Bo Nilsson.
          </note>
          <note type="speaker">
            Anf. 67 BO NILSSON (s) replik:
          </note>
          <note>
            Herr talman! Först till Lars-Ove Hagberg: Det gläder mig att
            Lars-Ove Hagberg tycker att arbetslivsfonden är bra. Jag noterar
            detta. Lars-
          </note>
          <note>
            Ove Hagberg efterlyste en klar ambitionsnivå på det här området.
            Den kommer att anges i kompletteringspropositionen, så andas lugnt.
            Vårt parti har tagit ansvar för sysselsättningen så länge som
            vi har funnits till, och det ansvaret kommer vi också att ta i
            framtiden. Det lovar jag, Lars-Ove
          </note>
          <note>
            Hagberg.
          </note>
          <note>
            Till Mona Saint Cyr: Jag fick som väntat inget svar.
          </note>
          <note>
            Men en sak kan jag säga till Mona Saint Cyr när hon talar om
            politiker som skall bestämma allting eller ingenting. Utan politiker
            och politiska beslut hade
          </note>
          <note>
            Samhall inte funnits. Därför behövs politiker som är beredda
            att fatta sådana beslut, och det har vi i vårt parti, som jag
            sade, alltid varit beredda att göra.
          </note>
          <note>
            Slutligen till Charlotte Branting: Jag tycker just nu att det
            finns skäl att värna om dem som redan är anställda i Samhall.
            Vi håller på att utreda hur det blir i framtiden. Det tar åtta
            nio månader. Efter sommaren är vi beredda att diskutera hur Samhall
            skall se ut och utvecklas. Jag tycker att det finns rimliga skäl
            att ibland stanna upp och utreda för att sedan gå vidare. Det
            är vad vi håller på med just nu.
          </note>
          <note>
            Allra sist om arbetshjälpmedel: Propositionen om sådana läggs
            fram i dag.
          </note>
          <note>
            Tredje vice talmannen anmälde att Mona Saint Cyr anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 68 SYLVIA PETTERSSON (s):
          </note>
          <note>
            Herr talman! Jag vill ta upp den del av arbetsmarknadsutskottets
            betänkande nr. 12 som behandlar de statliga lönebidragen, och
            jag gör det med utgångspunkt i kulturutskottets yttrande till
            arbetsmarknadsutskottet. Det är ett enigt yttrande.
          </note>
          <note>
            Lönebidragssystemet har alltid haft en dubbel funktion: dels
            har det fungerat som ett stöd för personer som eljest riskerat
            att bli arbetslösa, dels har det förstärkt vissa arbetsgivares
            resurser --
          </note>
          <note>
            särskilt myndigheters, institutioners och organisationers. Vi
            har valt att betala ut lönebidrag i stället för att förstärka
            bl.a. museernas och arkivens generella anslag. Vi har gjort det
            därför att det här handlar om arbetsgivare, som har kunnat erbjuda
            en rad arbetsuppgifter som har varit mycket lämpliga för lönebidragsanställda.
            På det sättet är det här området både arbetsmarknadspolitiskt
            och kulturpolitiskt.
          </note>
          <note>
            Detta är, herr talman, något som alla har varit fullt på det
            klara med. Likaså har vi alla vetat att bygget vilat på osäker
            grund, osäker för de personer som har behövt stödet men ännu osäkrare
            för de institutioner och organisationer, som blivit beroende av
            en arbetskraft som avlönats av annan och där anslaget till deras
            löner avgjorts av annan.
          </note>
          <note>
            Grunden är alltså bräcklig, och det går inte att riva i den grunden
            utan att hela bygget hotar att rasa.
          </note>
          <note>
            Det här är vad ett enigt kulturutskott försökt förmedla till
            arbetsmarknadsutskottet, som dess värre inte velat ta emot denna
            kunskap. Vi ansåg oss ha anledning att tro att man skulle göra
            det, eftersom arbetsmarknadsutskottet tidigare om åren visat stor
            förståelse för de problem som arkiv- och museivärlden skulle komma
            att ställas inför, om riksdagen förändrade lönebidragssystemet.
            Det var också därför kravet på en konsekvensanalys kom till.
          </note>
          <note>
            Från kulturutskottets sida har vi inte uttalat oss om huruvida
            systemet skall förändras eller ej, men jag tror inte att det finns
            någon som är helt avvisande till en förändring -- inte ens bland
            dem för vilka stora ekonomiska problem hotar. Det är tillvägagångssättet
            som ifrågasätts.
          </note>
          <note>
            Jag skulle vilja här citera några rader ur en skrivelse från
            Naturhistoriska riksmuseet till arbetsmarknadsutskottet. De lyder
            så här: ''Det synsätt på lönebidragstjänster som framförs i årets
            budgetproposition är på många sätt riktigt. Det är den arbetssökandes
            behov och förutsättningar som skall vara utgångspunkten och inte
            i första hand arbetsgivarens ekonomiska möjligheter. Men nu råkar
            det finnas sektorer i samhället som inte kan leva upp till de
            krav som förslaget om flexibla lönebidrag innebär. Museer och
            arkiv har inga marginaler att ta av -- våra lönemedel på t.ex.
          </note>
          <note>
            Riksmuseet är entydigt fastställda i riksdagsbeslut.''
          </note>
          <note>
            Principiellt finns det alltså ingen anledning att vara motståndare
            till en övergång till mer flexibla lönebidrag. Förändringen måste
            dock ske med största varsamhet. I förändringsarbetet måste man
            ha hela verklighetsbilden klar för sig -- annars kan, som kulturutskottet
            säger i sitt yttrande,
          </note>
          <note>
            ''förändringar inom en sektor får negativa konsekvenser för en
            annan''.
          </note>
          <note>
            Vi hade velat få konsekvenserna av en förändring för vissa arbetsgivare
            inom kultursektorn belysta, så att åtgärder skulle kunna föreslås
            för att undvika de negativa följderna av en förändring.
          </note>
          <note>
            När det gäller tidpunkten för införande av flexibla lönebidrag
            anser kulturutskottet att övergångsregler bör införas, som innebär
            att det inte sker någon förändring för personer som vid ikraftträdandet
            är anställda vid kulturinstitutioner som har den högre bidragsnivån.
            Inte heller detta krav anser sig arbetsmarknadsutskottet kunna
            tillmötesgå till fullo. Man kan fråga sig varför. I det stora
            hela handlar det om ganska få personer.
          </note>
          <note>
            Herr talman! Vi hade från kulturutskottets sida hoppats på att
            vi tillsammans skulle ha kunnat ta oss an även vårt gemensamma
            uppdrag, som är att se till att bl.a. våra arkiv och museer har
            en sådan ekonomisk situation att de kan sköta sina viktiga arbetsuppgifter,
            oavsett om vi har hög arbetslöshet eller ej i landet. Vi tycker
            att det är en rimlig begäran.
          </note>
          <note>
            Tyvärr får vi konstatera att Kultursverige nu får förlita sig
            på att regeringen i efterhand vidtar erforderliga åtgärder, om
            oönskade effekter uppstår på grund av införandet av flexibla lönebidrag.
            Visst hade det varit bättre om vi hade fått vara med och förebygga
            dessa effekter.
          </note>
          <note>
            Lönebidragssystemet är ett arbetsmarknadspolitiskt instrument,
            men vi kan för den skull inte bortse från dess kulturpolitiska
            betydelse.
          </note>
          <note>
            Slutligen skulle jag vilja säga att det är en försvinnande liten
            skillnad mellan majoritetsskrivningen och reservanternas skrivning.
            I praktiken kan jag inte se någon skillnad alls. Därför tycker
            jag att det inte räcker med ett tillkännagivande när detta är
            vad man skall tillkännage.
          </note>
          <note>
            Sist och slutligen skulle jag vilja säga att riksdagens ledamöter
            kan vara säkra på att vi kommer att fortsätta att förse arbetsmarknadsutskottet
            med såväl information som argument, så att man slutligen till
            fullo inser vad det här handlar om.
          </note>
          <note>
            I detta anförande instämde Stina Eliasson (c), Leo
          </note>
          <note>
            Persson (s), Ingrid Sundberg (m), Ingegerd
          </note>
          <note>
            Sahlström (s) och Maja Bäckström (s).
          </note>
          <note type="speaker">
            Anf. 69 SONJA REMBO (m):
          </note>
          <note>
            Herr talman! Det är väsentliga ting som Sylvia
          </note>
          <note>
            Pettersson hade att säga. Arbetsmarknadsutskottet har tagit all
            hänsyn till vad kulturutskottet har anfört i sitt yttrande till
            arbetsmarknadsutskottet.
          </note>
          <note>
            Jag vill gärna framhålla att arbetsmarknadsutskottet redan förra
            året i sitt betänkande i samma fråga gav regeringen i uppdrag
            att inför riksdagen rapportera den utvärdering som
          </note>
          <note>
            AMS och statskontoret tillsammans skulle göra av det flexibla
            lönebidragets effekter för just kultursektorn. Till skillnad från
            vad Sylvia
          </note>
          <note>
            Pettersson säger har vi till fullo insett att det kan bli problem.
            Det är nämligen så att det flexibla lönebidraget i sin nuvarande
            form på ett anmärkningsvärt sätt, skulle jag vilja säga, har använts
            för att finansiera reguljär verksamhet inom bl.a. kulturområdet.
          </note>
          <note>
            Riksdagen har fattat ett principbeslut som innebär att arbetsmarknadspolitiska
            medel inte skall användas till reguljära verksamheter. Det är
            ett beslut som vi enhälligt har ställt oss bakom, och som hela
            riksdagen alltså har accepterat. Jag tycker att det är helt riktigt,
            och man skall veta vad var sak kostar. Men självfallet innebär
            detta att det kan bli problem inom kultursektorn. Nu tror jag
            i och för sig att skrivningarna i utskottsbetänkandet om varsamhet,
            successiv övergång, m.m. innebär att det inte blir så svåra effekter
            som man på många håll har befarat. Men regeringen måste uppmärksamma
            detta och återkomma till riksdagen. Det är en självklarhet för
            oss i arbetsmarknadsutskottet. Det är därför som vi reservanter
            har velat stryka under detta ytterligare och ge regeringen detta
            till känna.
          </note>
          <note type="speaker">
            Anf. 70 SYLVIA PETTERSSON (s):
          </note>
          <note>
            Herr talman! Vi är helt överens om att lönebidrag inte skall
            ges till reguljär verksamhet. Det sade jag också i mitt anförande.
            Det är inte på det planet problemet nu ligger. Men den konsekvensanalys
            som vi båda talar om och som jag är mycket väl medveten om att
            riksdagen förra året beställde har ju inte blivit gjord. Vi vill
            därför ställa krav på att den blir gjord. Det är också bl.a. det
            som kulturutskottets yttrande går ut på.
          </note>
          <note>
            Att jag anser att det egentligen inte är någon idé att ställa
            mig bakom den borgerliga reservationen i detta betänkande hänger
            samman med att jag anser att det inte räcker med att ge regeringen
            detta till känna. Man måste ju också ta reda på vad det är man
            ger regeringen till känna. När jag har gjort det tycker jag inte
            att ett tillkännagivande är till fyllest på något sätt.
          </note>
          <note type="speaker">
            Anf. 71 SONJA REMBO (m):
          </note>
          <note>
            Herr talman! Det senaste som Sylvia Pettersson sade gör att jag
            inte riktigt förstår varför hon över huvud taget deltog i den
            här debatten, om hon nu var nöjd med utskottsmajoritetens skrivning.
          </note>
          <note>
            Hennes inlägg lät onekligen som om hon påstod att vi i arbetsmarknadsutskottet
            inte visste vad vi sysslade med. Jag vill markera att vi i arbetsmarknadsutskottet
            har vetat mycket väl vad vi har sysslat med. Vi som sitter i arbetsmarknadsutskottet
            har haft täta kontakter med våra resp. företrädare i kulturutskottet.
          </note>
          <note>
            Mona Sahlin sitter i kammaren. Jag tycker att vi skall uppdra
            åt henne -- det kan Sylvia Pettersson hjälpa mig med -- att ta
            med sig detta budskap till den övriga regeringen, och framför
            allt till sin regeringskollega som har ansvaret för kulturpolitiken,
            att riksdagen förväntar sig en utvärdering och att regeringen
            lägger fram ett förslag.
          </note>
          <note type="speaker">
            Anf. 72 SYLVIA PETTERSSON (s):
          </note>
          <note>
            Herr talman! Jag ställer mig gärna bakom den uppmaningen. Den
            har jag tidigare framfört i samband med en interpellationsdebatt.
          </note>
          <note>
            Dessutom vill jag säga till Sonja Rembo att om man i arbetsmarknadsutskottet
            verkligen har varit medveten om vad man har gjort tycker jag att
            resultatet är ganska magert.
          </note>
          <note type="speaker">
            Anf. 73 SONJA REMBO (m):
          </note>
          <note>
            Herr talman! Antingen accepterar Sylvia
          </note>
          <note>
            Pettersson de principer som riksdagen har antagit, eller också
            accepterar hon dem inte. Det flexibla lönebidraget ger de handikappade
            mycket goda möjligheter till arbete inom den reguljära sektorn.
          </note>
          <note>
            Det är arbetsmarknadsutskottets uppgift. Jag tycker att Sylvia
            Pettersson skall tacka och ta emot att vi i arbetsmarknadsutskottet
            har uppmärksammat något som egentligen ligger vid sidan av vårt
            verksamhetsområde, nämligen de problem som detta eventuellt kan
            åstadkomma för kultursektorn, dvs. att vi för en gångs skull har
            lyckats att arbeta över utskottsgränserna. Sitt inte och var sur
            utan hjälp nu till att få en ordentlig lösning på detta problem!
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande utrikesutskottets betänkande 1990/91:UU14
            samt arbetsmarknadsutskottets betänkanden
          </note>
          <note>
            1990/91:AU11 och AU12.
          </note>
          <note>
            Utrikesutskottets betänkande UU14
          </note>
          <note>
            Mom. 10 (ökade medel för information i Sverige om Europafrågorna)
          </note>
          <note>
            Utskottets hemställan bifölls med 270 röster mot 35
          </note>
          <note>
            för reservation 2 av Bengt Hurtig och Inger
          </note>
          <note>
            Schörling.
          </note>
          <note>
            Mom. 12 (stöd för samarbete med Baltikum och
          </note>
          <note>
            Central- och Östeuropa)
          </note>
          <note>
            Utskottets hemställan bifölls med 244 röster mot 55
          </note>
          <note>
            för reservation 3 av Pär Granstedt m.fl. 4 ledamöter avstod från
            att rösta.
          </note>
          <note>
            Mom. 23 (åtgärder för att öka jämställdheten mellan könen inom
            FN)
          </note>
          <note>
            Utskottets hemställan bifölls med 281 röster mot 20
          </note>
          <note>
            för reservation 4 av Inger Schörling.
          </note>
          <note>
            Mom. 40 (efter F3-anslaget storlek)
          </note>
          <note>
            Först biträddes reservation 7 av Pär Granstedt och
          </note>
          <note>
            Birgitta Hambraeus med 39 röster mot 33 för reservation 8 av
            Bengt Hurtig och Inger Schörling.
          </note>
          <note>
            231 ledamöter avstod från att rösta.
          </note>
          <note>
            Härefter biträddes reservation 7 av Pär Granstedt och Birgitta
            Hambraeus med 65 röster mot 58 för reservation 6 av Margaretha
            af Ugglas m.fl. 183
          </note>
          <note>
            ledamöter avstod från att rösta.
          </note>
          <note>
            Slutligen bifölls utskottets hemställan med 175
          </note>
          <note>
            röster mot 68 för reservation 7 av Pär Granstedt och
          </note>
          <note>
            Birgitta Hambraeus. 63 ledamöter avstod från att rösta.
          </note>
          <note>
            Mom. 41 (fördelningen av medlen under anslaget
          </note>
          <note>
            F3)
          </note>
          <note>
            Utskottets hemställan bifölls med 268 röster mot 33
          </note>
          <note>
            för reservation 9 av Bengt Hurtig och Inger
          </note>
          <note>
            Schörling. 3 ledamöter avstod från att rösta.
          </note>
          <note>
            Mom. 42 (bidrag till bestämda organisationer från anslaget F3)
          </note>
          <note>
            Utskottets hemställan bifölls med 272 röster mot 34
          </note>
          <note>
            för reservation 10 av Bengt Hurtig och Inger
          </note>
          <note>
            Schörling.
          </note>
          <note>
            Mom. 43 (bidrag till Stockholms internationella fredsforskningsinstitut
            (SIPRI))
          </note>
          <note>
            Utskottets hemställan bifölls med 270 röser mot 34
          </note>
          <note>
            för reservation 11 av Bengt Hurtig och Inger
          </note>
          <note>
            Schörling.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Arbetsmarknadsutskottets betänkande AU11
          </note>
          <note>
            Mom. 1 (förutsättningar för arbetsmarknadspolitiken)
          </note>
          <note>
            Först biträddes reservation 1 av Elver Jonsson m.fl.
          </note>
          <note>
            med 150 röster mot 19 för reservation 2 av Karl-
          </note>
          <note>
            Erik Persson. 136 ledamöter avstod från att rösta.
          </note>
          <note>
            Härefter bifölls utskottets hemställan med 158
          </note>
          <note>
            röster mot 148 för reservation 1 av Elver Jonsson m.fl.
          </note>
          <note>
            Mom. 2 (arbetsmarknadspolitikens inriktning)
          </note>
          <note>
            Först biträddes reservation 3 av Elver Jonsson m.fl.
          </note>
          <note>
            med 136 röster mot 18 för reservation 4 av Karl-
          </note>
          <note>
            Erik Persson. 151 ledamöter avstod från att rösta.
          </note>
          <note>
            Härefter bifölls utskottets hemställan med 159
          </note>
          <note>
            röster mot 132 för reservation 3 av Elver Jonsson m.fl. 14 ledamöter
            avstod från att rösta.
          </note>
          <note>
            Mom. 3 (finansieringsprinciper)
          </note>
          <note>
            Först biträddes reservation 6 av Sonja Rembo m.fl.
          </note>
          <note>
            med 60 röster mot 37 för reservation 7 av Kersti
          </note>
          <note>
            Johansson. 206 ledamöter avstod från att rösta.
          </note>
          <note>
            Härefter bifölls utskottets hemställan med 210
          </note>
          <note>
            röster mot 59 för reservation 6 av Sonja Rembo m.fl. 37 ledamöter
            avstod från att rösta.
          </note>
          <note>
            Mom. 10 (allmän arbetstidsförkortning m.m.)
          </note>
          <note>
            Utskottets hemställan bifölls med 270 röster mot 16
          </note>
          <note>
            för reservation 10 av Anna Horn af Rantzien. 18
          </note>
          <note>
            ledamöter avstod från att rösta.
          </note>
          <note>
            Mom. 27 (lag mot etnisk diskriminering i arbetslivet)
          </note>
          <note>
            Utskottets hemställan -- som ställdes mot reservation 26 av Karl-Erik
            Persson -- bifölls med acklamation.
          </note>
          <note>
            Mom. 30 (utredning om en allmän arbetslöshetsförsäkring)
          </note>
          <note>
            Utskottets hemställan bifölls med 157 röster mot
          </note>
          <note>
            147 för reservation 28 av Elver Jonsson m.fl.
          </note>
          <note>
            Mom. 33 (åldersgränsen för KAS)
          </note>
          <note>
            Utskottets hemställan bifölls med 269 röster mot
          </note>
          <note>
            35 för reservation 31 av Karl-Erik Persson och
          </note>
          <note>
            Anna Horn av Rantzien.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Arbetsmarknadsutskottets betänkande AU12
          </note>
          <note>
            Mom. 5 (anslag till arbetarskyddsverket)
          </note>
          <note>
            Utskottets hemställan bifölls med 281 röster mot
          </note>
          <note>
            19 för reservation 4 av Karl-Erik Persson. 1
          </note>
          <note>
            ledamot avstod från att rösta.
          </note>
          <note>
            Mom. 9 (arbetsförmedlingens uppföljningsansvar för handikappade
            skolungdomar)
          </note>
          <note>
            Utskottets hemställan -- som ställdes mot reservation 8 av Elver
            Jonsson m.fl. -- bifölls med acklamation.
          </note>
          <note>
            Mom. 10 (samhällsekonomisk studie av en arbetsgaranti för handikappade)
          </note>
          <note>
            Utskottets hemställan bifölls med 250 röster mot
          </note>
          <note>
            53 för reservation 9 av Kersti Johansson m.fl.
          </note>
          <note>
            Mom. 11 (handikappanpassning på arbetsplatserna)
          </note>
          <note>
            Utskottets hemställan bifölls med 288 röster mot
          </note>
          <note>
            17 för reservation 10 av Anna Horn av Rantzien.
          </note>
          <note>
            Mom. 18 (införande av flexibla lönebidrag)
          </note>
          <note>
            Utskottets hemställan -- som ställdes mot utskottets hemställan
            med den ändring däri som föranleddes av bifall till motion A261
            av Marianne
          </note>
          <note>
            Samuelsson -- bifölls med acklamation.
          </note>
          <note>
            Mom. 19 (tillkännagivande om kulturinstitutionernas och de allmännyttiga
            organisationernas problem)
          </note>
          <note>
            Utskottets hemställan bifölls med 154 röster mot
          </note>
          <note>
            147 för reservation 12 av Elver Jonsson m.fl. 2
          </note>
          <note>
            ledamöter avstod från att rösta.
          </note>
          <note>
            Mom. 26 (strukturstödet för byggarbetsmarknaden)
          </note>
          <note>
            Utskottets hemställan bifölls med 244 röster mot
          </note>
          <note>
            58 för reservation 17 av Sonja Rembo m.fl. 1
          </note>
          <note>
            ledamot avstod från att rösta.
          </note>
          <note>
            Mom. 27 (anslag till särskilda åtgärder för arbetshandikappade)
          </note>
          <note>
            Utskottets hemställan bifölls med 257 röster mot
          </note>
          <note>
            38 för reservation 19 av Kersti Johansson och Kjell
          </note>
          <note>
            Ericsson. 8 ledamöter avstod från att rösta.
          </note>
          <note>
            På grund av fel på voteringsanläggningen medgav kammaren, på
            förslag av tredje vice talmannen, att voteringen om arbetsmarknadsutskottets
            betänkande 12 skulle slutföras efter behandlingen av arbetsmarknadsutskottets
            betänkande 16.
          </note>
          <note>
            8 § Arbetslivsforskningens organisation m.m.
          </note>
          <note>
            Föredrogs
          </note>
          <note>
            arbetsmarknadsutskottets betänkande
          </note>
          <note>
            1990/91:AU16 Arbetslivsforskningens organisation m.m. (prop.
            1990/91:69).
          </note>
          <note type="speaker">
            Anf. 74 ERIK HOLMKVIST (m):
          </note>
          <note>
            Herr talman! Den svenska arbetslivsforskningen som i fast och
            mer organiserad form pågått sedan andra världskrigets slut, har
            med tiden kommit att framstå som allt mindre effektiv. Det är
            en verksamhet där resurserna inte tagits till vara på bästa sätt.
          </note>
          <note>
            Ett bevis på detta är de många utredningar som gjorts för att
            söka komma till rätta med problemen.
          </note>
          <note>
            Den senaste utredningen gjordes så sent som 1989
          </note>
          <note>
            och resulterade i betänkandet SOU 1990:54. Den kritik som där
            lämnades var genomgående kraftfull, och utredaren konstaterade
            att arbetslivscentrum brottades med grundläggande svårigheter
            alltsedan dess tillkomst.
          </note>
          <note>
            Ett bevis på hur lågt förtroendet varit för arbetslivscentrums
            verksamhet är att någon egentlig extern finansiering av forskning
            inte förekommer och inte förekommit under arbetslivscentrums tid
            som centrum för arbetslivsforskning i vårt land. Allmänt anses
            arbetslivscentrum sakna nödvändig kompetens i sin verksamhet.
          </note>
          <note>
            Ett flertal remissinstanser har ställt sig bakom vårt förslag
            om en nödvändig omorganisation. Vi kräver att den värdefulla och
            nödvändiga forskningen kring arbetsmiljö, arbetsskador och arbetslivsfrågor
            i allmänhet skall läggas ut på universitet och högskolor som har
            kompetens på området. De remissinstanser som hävdat nödvändigheten
            av att flytta ut forskningen är:
          </note>
          <note>
            Tekniska högskolan, samhällsvetenskapliga fakulteten vid Stockhoms
            universitet samt Kungliga vetenskapsakademien.
          </note>
          <note>
            Vi har tagit fast på den berättigade kritik som riktats mot arbetslivscentrum
            under åren som gått och anser att en radikal förändring behöver
            genomföras för att nå de resultat som behövs i denna så viktiga
            fråga.
          </note>
          <note>
            Moderata samlingspartiet anser således i reservation nr 2, att
            arbetslivscentrum skall avvecklas och att de resurser som i dag
            ställs till arbetslivscentrums förfogande skall fördelas på de
            högskolor och univeristet som har kompetens på området. Jag yrkar
            bifall till reservation nr 2 till detta betänkande.
          </note>
          <note>
            Moderata samlingspartiet har i ett särskilt yttrande fogat till
            detta betänkande särskilt pekat på värdet av att det kunnande
            och den kompetens som finns i vårt land i fråga om kvinnoforskning
            tas till vara vid den omorganisation vi föreslår.
          </note>
          <note>
            Regeringen föreslår även i propositionen att särskilda medel
            för utbildning och information om
          </note>
          <note>
            MBL skall kunna användas i en vidgad verksamhet gällande bl.a.
            inflytandefrågor, jämställdhet samt
          </note>
          <note>
            ''lärande'' i arbetet. Dessutom skall medlen i fortsättningen
            kunna användas för försöksverksamhet av skilda slag. Detta avstyrker
            vi. Vi anser att det skall åvila parterna på arbetsmarknaden att
            själva stå för och med egna medel bekosta utbildning och information
            om
          </note>
          <note>
            MBL. Den finansiering som skett och fortfarande sker via arbetsmiljöfonden
            och som gäller information och utbildning inom MBL-området, skall
            upphöra. Jag yrkar därför bifall även till reservation nr 7 till
            detta betänkande.
          </note>
          <note type="speaker">
            Anf. 75 KJELL-ARNE WELIN (fp):
          </note>
          <note>
            Herr talman! Efter att ha lyssnat på Erik
          </note>
          <note>
            Holmkvist kan man säga att det som sägas skall är alla redan
            sagt. Men det finns trots allt en liten skillnad mellan reservationerna
            2 och 3.
          </note>
          <note>
            Folkpartiet liberalerna har den uppfattningen, precis som moderaterna,
            att denna forskning skall överföras till högskolan och universitetet.
            Men vi menar att den bör bedrivas inom en självständig institution.
            Detta är den enda förändringen i förhållande till det som Erik
            Holmkvist sade. Mot bakgrund av detta kan jag, för att inte förlänga
            debatten, instämma i allt han sade. Jag yrkar bifall till reservationerna
            3 och 7.
          </note>
          <note type="speaker">
            Anf. 76 GÖRAN ENGSTRÖM (c):
          </note>
          <note>
            Herr talman! Den här propositionen behandlar, som centern ser
            det, en viktig och angelägen fråga med stor betydelse för Sveriges
            framtid. Stora förändringar sker och kommer att ske i arbetslivet
            och arbetsmiljön den närmaste tiden. Orsaken är inte minst den
            allt snabbare takt i strukturomvandlingen som förväntas. Det i
            sin tur beror på den alltmer omfattande internationaliseringen
            av ekonomi och näringsliv.
          </note>
          <note>
            Ett aktuellt exempel som belyser vad arbetsorganisationen betyder
            för svensk utveckling och välfärd är de uppgifter som på senare
            tid lyfts fram om skillnaden mellan hur vi i Sverige har ordnat
            vår produktion av personbilar jämfört med exempelvis hur man gör
            i Japan. Det exemplet styrker vad jag sagt om att arbetsorganisation
            och arbetsmiljö på många sätt är avgörande för Sveriges förmåga
            att åter komma i främsta ledet som industrination.
          </note>
          <note>
            Inför framtiden är kraven lika angelägna i industrin och inom
            offentlig sektor. För industrins del gäller det att ha en sådan
            arbetsorganisation att man kan rekrytera inte minst ungdomar till
            industriellt arbete. Vi vet att det är stora svårigheter därvidlag
            i dag.
          </note>
          <note>
            Inom offentlig sektor gäller det att ha en organisation som utvecklar
            arbetstillfredsställelsen, så att man där kan behålla arbetskraften,
            att organisera arbetet så att ingen --
          </note>
          <note>
            och detta gäller inte minst kvinnor -- slits ut i förtid, med
            mycket stora kostnader för samhället totalt sett. I det sammanhanget
            vill jag erinra om det som vi har påpekat i vår motion, nämligen
            betydelsen av att om det sker en förändring på det här området,
            måste forskningen om kvinnans roll i arbetslivet behållas intakt.
          </note>
          <note>
            Vi tycker att vi i den delen har blivit tillgodosedda i betänkandet
            och har inget särskilt yrkande utan ser med tillfredsställelse
            på vad utskottet har skrivit.
          </note>
          <note>
            Kvalificerade kunskaper och forskning om arbetslivet är alltså
            ett medel i en politik för förnyelse. Det har funnits brister
            tidigare, och det har varit orsaken till den översyn som har skett.
            Det anges också i propositionen som motiv.
          </note>
          <note>
            Centerpartiet anser nu att trots den här översynen finns det
            ett behov av total översyn av hela arbetslivsforskningen. Vi hamnar
            då på den slutsatsen att det är vad som bör ske i dagsläget, inte
            det som anges i propositionen. Vi menar att den tanke som har
            funnits som ett av utredarens tre alternativ, en närmare koppling
            av arbetslivsforskningen till universitet och högskolor, bör studeras
            litet närmare.
          </note>
          <note>
            Beträffande MBL-medlen anser vi, i likhet med tidigare talare,
            att de icke bör användas på det sätt som har skett. Det bör i
            större utsträckning vara en uppgift för arbetsmarknadens parter
            att informera om en lagstiftning som ändå kom till vid mitten
            av
          </note>
          <note>
            70-talet. Vi tror att de är bäst skickade att klara den uppgiften.
          </note>
          <note>
            Herr talman! Jag vill med dessa få ord yrka bifall till reservation
            1 vid betänkandet.
          </note>
          <note type="speaker">
            Anf. 77 GUSTAV PERSSON (s):
          </note>
          <note>
            Herr talman! Arbetsmarknadsutskottets betänkande om arbetslivsforskningen
            behandlar arbetsmiljöfonden, arbetslivscentrum, frågor som anknyter
            till kvinnoforskningen samt de s.k. MBL-
          </note>
          <note>
            medlen. Åtta motioner har lämnats i anledning av propositionen.
          </note>
          <note>
            Arbetslivsforskningen har ett mycket brett anslag.
          </note>
          <note>
            Det är en tvärvetenskaplig forskning, som berör fysisk arbetsmiljö,
            ergonomi, arbetsorganisation, arbetstidsfrågor och medbestämmande
            i arbetslivet, för att nämna några områden. Det är ett ganska
            nytt forskningsområde, om man jämför med många andra forskningar.
            1966 startade arbetsmiljöinstitutet, och 1976 inrättades arbetslivscentrum.
            Det är främst krav från de fackliga organisationerna som utgör
            bakgrunden till dagens arbetslivsforskning.
          </note>
          <note>
            Tyvärr kan man konstatera att intresset från universitetsvärlden
            har varit ganska ljumt för de här frågorna, och man kan säga att
            så är det fortfarande, även om en viss förbättring har skett under
            senare år. Många kanske frågar sig varför, eftersom den här forskningen
            berör så många människor i vårt land.
          </note>
          <note>
            Det finns säkert många orsaker till det begränsade intresset
            från universitetsvärlden. Man har där förmodligen ganska begränsade
            kunskaper om arbetslivets villkor. Universiteten och högskolorna
            är fortfarande en mycket sluten värld i det avseendet. Man har
            naturligtvis inte heller kommit i kontakt med svåra arbetsmiljöer.
            Det är någonting som är ganska okänt både för arbetsgivare och
            i universitetsvärlden.
          </note>
          <note>
            En annan orsak till det bristande intresset för arbetslivsforskning
            är kanske att det är en sektorsövergripande forskning, något som
            naturligtvis försvårar forskning i universitetsvärlden, eftersom
            forskningen där nästan alltid är knuten till fakulteterna. Det
            är svårt att starta forskning över fakultetsgränserna, gränser
            som är uppdragna och fastställda långt innan ordet arbetsmarknad
            fanns i svenska språket.
          </note>
          <note>
            En rad rapporter från LO och TCO har påvisat behovet av forskning
            på arbetslivets område.
          </note>
          <note>
            Arbetsskadeförsäkringen, som många är väldigt kritiska mot, har
            på ett utmärkt sätt tydliggjort behovet av forskning på arbetslivets
            område.
          </note>
          <note>
            Här framträder ju hur människorna slits ut i arbetslivet. Som
            exempel kan nämnas att belastningsskadorna hos kvinnor har fördubblats
            sedan 1985. Folkhälsorapporten 1988 och även den senaste 1991
            visar också många viktiga saker som anknyter till arbetslivsforskningen.
            Man kan konstatera att hälsan fortfarande har att göra med klass
            och kön. Samtidigt som medellivslängden ökade här i landet under
            80-talet minskade livslängden för vissa grupper i samhället.
          </note>
          <note>
            En liten grupp har en stor del av antalet sjukdagar, medan en
            tredjedel av de sjukförsäkrade aldrig har en sjukskrivningsdag
            under året. Kvinnorna står för två tredjedelar av den ökade sjukfrånvaron
            under 80-talet.
          </note>
          <note>
            Det visar sig också att fler kvinnor än män förtidspensionerades
            förra året. Orsaken är främst skador i rörelseorganen.
          </note>
          <note>
            Antalet hjärtinfarkter har också ökat bland kvinnorna. Däremot
            drabbas numera färre medelålders män av hjärt- och kärlsjukdomar.
            Det finns bara ett undantag, och det är män i tillverkningsindustrin.
            De har drabbats i högre grad.
          </note>
          <note>
            Därför kan man sammanfattningsvis säga att samhällsklass och
            hälsotillstånd i mycket går hand i hand i vårt land. Arbetsmiljön
            har med andra ord mycket stor betydelse för hälsan, och kvinnornas
            ohälsa har starkt förknippats med arbetsvillkor men också med
            hemarbete och föräldraansvar.
          </note>
          <note>
            Vill man spetsa till det litet, kan man säga i anslutning till
            det resonemang som moderaterna för i sitt program om den stora
            och den lilla världen, att här slår den stora världen väldigt
            hårt in i den lilla världen, och då ser man sambandet mellan de
            två världarna, som moderaterna ofta förnekar.
          </note>
          <note>
            Utöver den forskningsorganisation som berörs här kan man säga
            att styrelsen för teknisk utveckling, byggforskningsrådet samt
            skogs- och jordbruksforskningsråden har anknytning till och stöder
            den här forskningen.
          </note>
          <note>
            Regeringen föreslår att arbetsmiljöfonden får ett ansvar att
            följa svensk arbetslivsforskning och att man i anslutning därtill
            inrättar ett vetenskapligt råd. Arbetslivscentrum omorganiseras
            till ett renodlat forskningsinstitut, och MBL-medlens användningsområde
            utvidgas.
          </note>
          <note>
            Informationsverksamheten inom arbetslivsområdet skall också ses
            över.
          </note>
          <note>
            Tittar man sedan på motionerna, kan man konstatera att de borgerligas
            inställning till arbetslivsforskningen, så som den utformas i
            motionerna, är mycket negativ. Alla -- såväl moderaterna som folkpartiet
            och centern -- vill avslå regeringens förslag, men partierna har
            litet olika motiv.
          </note>
          <note>
            Moderaterna vill avveckla arbetslivscentrum och upphöra med MBL-informationen.
            Vi kan säga att moderaterna här går på SAFs linje, och det är
            inte förvånande. Moderaternas förslag i motioner gäller ju hela
            arbetsrätten. Moderaterna har med andra ord alltid arbetsgivarståndpunkter
            och arbetsgivarsynpunkter; de kommer ofta från storföretagen.
            Ja, ibland har ni t.o.m. förslag som står till höger om Arbetsgivareföreningen.
          </note>
          <note>
            I början av debatten om arbetsmarknadspolitik, när man talade
            om ohälsan i arbetslivet, tänkte jag på att moderaterna använde
            argumentet att man skall ha en ökad kontroll för att komma till
            rätta med ohälsan i arbetslivet. Det säger något om moderaternas
            inställning.
          </note>
          <note>
            Ni hackar också ständigt på den samverkan vi har mellan fackföreningsrörelsen
            och socialdemokratin. Men er samverkan med arbetsgivarna och Arbetsgivareföreningen
            är mycket klart uttalad genom de förslag ni kommer med i er motion.
            Det är på något sätt mer förtäckt, medan vår verksamhet sker öppet.
          </note>
          <note>
            Så fort det är fråga om att öka demokratins verkningsfält säger
            moderaterna nej -- och här är det ju fråga om att öka demokratin
            i arbetslivet.
          </note>
          <note>
            Folkpartiet har i stort sett samma förslag som moderaterna. Man
            avstyrker propositionen, man vill inordna arbetslivscentrum under
            universitetet, och man avstyrker MBL-medlen. Nu är det tydligen
            arbetsgivarlinjen som gäller också i folkpartiet. Emellanåt har
            man ju en annan inställning, men nu har man i de här frågorna
            klart svängt åt arbetsgivarhållet.
          </note>
          <note>
            Inledningsvis motiverade jag varför man bör behålla arbetslivscentrum.
            Det är viktigt att man får en tvärvetenskaplig och sammanhållen
            forskning på detta område -- och en forskning som ligger nära
            förändringsfronten, dvs. nära arbetslivet. Inordnas denna verksamhet
            under universitetet, så kommer denna forskning att försvåras.
            Där har man ofta en annan prioritering när det gäller arbetsmiljöforskning
            och forskning över huvud taget -- det är den erfarenhet jag har
            efter att under många år ha suttit i en universitetsstyrelse och
            försökt verka för att man skall ta upp sådan forskning där.
          </note>
          <note>
            Centern avstyrker också propositionen. Man säger att man vill
            ha en total översyn av forskningen på arbetsmiljöområdet. Men
            man vill tydligen också att den på sikt skall inordnas under universitetet.
          </note>
          <note>
            Det motiverar man med att arbetslivscentrum har en stor byråkratisk
            apparat. Men den som har varit litet mer verksam i universitetsvärlden
            vet att det finns en stor byråkratisk apparat också där -- så
            det kan väl knappast vara skälet för att inordna verksamheten
            under universitetet.
          </note>
          <note>
            Resultatet av era förslag här blir ju en försämring för arbetslivsforskningen
            i hela landet. Det finns en liten brasklapp från centern: Man
            säger att man måste rädda kvinnoforskningen, som bedrivits i arbetslivscentrum;
            annars kan den gå förlorad. Det är tydligen så, att den forskningen
            har varit mycket bra. Men ändå vill ni föra in den under universitetet.
            Här finns uppenbarligen en risk för att den kommer att försämras
            om ert förslag genomförs.
          </note>
          <note>
            Vänsterpartiet avstyrker också propositionen, men man har en
            annan motivering. Man säger att man inte vill ha ett renodlat
            forskningsinstitut. Men de utredningar som gjorts har ju visat
            på behovet av förändringar. Utredningsverksamheten har, som vi
            uppfattat det, tagit alltför mycket resurser från forskningen.
          </note>
          <note>
            Stig Gustafsson och flera andra socialdemokrater har i en motion
            uttalat förståelse för behovet av förändringar i arbetslivscentrum.
            Men man är angelägen om att forskningens resurser ändå skall bli
            fullgoda. Maj-Inger Klingvall m.fl.
          </note>
          <note>
            socialdemokrater framhåller i sin motion att det är viktigt att
            kvinnoforskningen och biblioteket i arbetslivscentrum kan bevaras
            och utvecklas.
          </note>
          <note>
            Arbetsmarknadsutskottet har uppmärksammat här berörda frågor,
            och utskottet utgår ifrån att den slutliga dimensioneringen får
            avgöras efter den redovisning som arbetslivscentrum har regeringens
            uppdrag att göra. Det bör enligt utskottet medge en viss flexibilitet,
            som berör arbetslivscentrums resurser och tjänster. Arbetslivscentrum
            förutsätts i huvudsak fortsätta med den inriktning av forskningsverksamheten
            som detta centrum har i dag. Jag vill särskilt nämna den kvinnoforskning
            som bedrivs på arbetslivscentrum och som är mycket betydelsefull.
            Utskottet menar att denna forskning bör bestå även i framtiden.
            Det är emellertid viktigt att denna forskning inte sammanblandas
            med det utvecklings- och utredningsarbete som bedrivs inom kvinnorådet
            på arbetslivscentrum. Forskningen skall bedrivas av personer som
            har forskningsbehörighet.
          </note>
          <note>
            Sammanfattningsvis, herr talman, är det viktigt att konstatera,
            som utredarna har gjort, att det här är fråga om en avvägning
            mellan å ena sidan behovet av att koncentrera resurserna till
            fristående forskningsinstitut och därigenom uppnå både koncentration
            och prioriteringsmöjligheter, och å andra sidan behovet att sprida
            dessa tillgängliga resurser ut över landet. Här har man valt en
            koncentration.
          </note>
          <note>
            Arbetsmiljökommissionen konstaterar också att utbyggnaden av
            och intresset för arbetsmiljö- och arbetslivsfrågor vid universiteten
            inte är tillfredsställande mot bakgrund av frågornas betydelse.
          </note>
          <note>
            Ett annat skäl var möjligheterna för arbetsmarknadens parter,
            om verksamheten förläggs till en institution, att påverka forskningsinriktningen
            och delta i utvecklingen av forskningsprogram och den arbetsplatsinriktade
            forskningsverksamheten. Kommissionen ansåg att det är en central
            forskningspolitisk uppgift att slå vakt om sektorsforskningen
            inom detta område.
          </note>
          <note>
            Arbetslivsforskning är, som jag också ser det, en viktig del
            i det goda arbetet, som ett led i skapandet av ett solidariskt
            arbetsliv, där alla har arbetsuppgifter som gör att arbetet kan
            kännas meningsfullt. Och man skall kunna ha ett arbete hela livet
            till pensionsåldern utan att hälsan skadas.
          </note>
          <note>
            I dag är det allför många människor som slås ut ur arbetslivet.
          </note>
          <note>
            Kort sagt, herr talman: Arbetslivsforskningen handlar egentligen
            om livskvalitet i vid bemärkelse.
          </note>
          <note>
            Med det anförda yrkar jag bifall till arbetsmarknadsutskottets
            hemställan i betänkande nr 16 om arbetslivsforskningens organisation,
            och avslag på samtliga reservationer.
          </note>
          <note type="speaker">
            Anf. 78 ERIK HOLMKVIST (m):
          </note>
          <note>
            Herr talman! Gustav Persson och jag är helt överens om det stora
            värde som ligger i att forskningen kring arbetsmiljöfrågor kan
            fortsätta.
          </note>
          <note>
            Men vi hävdar att arbetslivscentrums rykte är alltför skamfilat.
            Och resultatet från tidigare forskning inom detta centrum har
            visat att vi behöver förändra verksamheten radikalt. Det finns
            grundläggande problem och svårigheter alltsedan början, säger
            också utredningsmannen. Vi måste ta fasta på denna mycket kraftiga
            kritik mot hela detta centrums vara.
          </note>
          <note>
            Det finns också starka skäl för en förändring i den riktning
            som vi menar är nödvändig. Och ytterligare ett skäl som visar
            att det är klart nödvändigt att flytta forskningen är att externa
            finansieringar för ökad forskning över huvud taget inte sker i
            detta centrum.
          </note>
          <note>
            Vi tycker att parternas påverkan på forskningen mycket väl kan
            ske genom att man breddar forskningen ut på högskolor och universitet,
            där det också finns rätt miljö för denna forskning.
          </note>
          <note>
            Gustav Persson menar att vår inställning i MBL-
          </note>
          <note>
            frågan följer SAFs linje. Ja, den sammanfaller i mycket. Vi anser
            inte att det är något fel att vi får starka organisationer med
            oss i de frågor där vi vill förändra.
          </note>
          <note>
            Gustav Persson säger att vi är emot en demokratisering. Men var
            finner Gustav Persson att vi är emot en demokratisering i arbetslivet?
            Vi kanske vill se en demokratisering på ett något annorlunda sätt,
            men vi är inte emot en utveckling på området.
          </note>
          <note>
            Vi har i ett särskilt yttrande också tagit upp frågan om kvinnoforskningen.
            Den är viktig att slå vakt om, och den måste med i en förändrad
            forskning kring dessa frågor.
          </note>
          <note>
            Vi tror, liksom Gustav Persson, att värdet i forskningen är så
            stort att vi borde kunna komma överens i frågan. Vi ser inte ut
            att göra det i dag.
          </note>
          <note>
            Men vi är övertygade om att forskningen om arbetsmiljöfrågor
            skall läggas ut på universitet och högskolor. Långsiktigt är det
            den riktiga lösningen.
          </note>
          <note type="speaker">
            Anf. 79 KJELL-ARNE WELIN (fp) replik:
          </note>
          <note>
            Herr talman! Gustav Persson säger att vi yrkar att den forskning
            som i dag bedrivs vid arbetslivscentrum skall läggas ut på högskolorna.
          </note>
          <note>
            Det skulle enligt Gustav Persson försämra kvaliteten. Vi har
            precis motsatt uppfattning. Vi tycker att detta är ett viktigt
            område som kräver mycket forskningsresurser. Där finns många frågor
            som man måste skaffa sig bättre kunskap om.
          </note>
          <note>
            Därför är det otillfredsställande att ha forskningsresurser som
            inte har fungerat speciellt bra sedan de tillkom -- det står också
            i betänkandet.
          </note>
          <note>
            Här gäller att hitta vägar för att få en förhöjd kvalitet på
            forskningsresultaten. Man skall ta sig an alla de problem inom
            arbetslivsområdet som behöver utredas och forskas om. Det är vårt
            skäl till att vi yrkar att forskningsverksamheten läggs ut på
            högskolor och universitet. Vi är alldeles övertygade om att forskningen
            kommer att ske på ett bättre sätt där och att man då kan skaffa
            sig bättre kunskap om de frågor som är så utomordentligt viktiga.
          </note>
          <note type="speaker">
            Anf. 80 GÖRAN ENGSTRÖM (c) replik:
          </note>
          <note>
            Herr talman! Vi hävdar i ett särskilt yttrande att vid en omorganisation
            skall inte forskningen om kvinnors arbete och arbetsmiljö, som
            i dag bedrivs vid arbetslivscentrum, få minskade resurser i framtiden.
            Det har utskottet bemött med en positiv skrivning. Vi förutsätter
            från centerns sida att oavsett om det blir en av regeringen föreslagen
            omorganisation eller en i framtiden till universitet och högskolor
            kopplad forskning, kommer kvinnoforskningen att bestå.
          </note>
          <note>
            Det var intressant att höra Gustav Perssons anförande när han
            lyfte fram vikten av att i forskningssammanhang belysa den skillnad
            i hälsa som finns mellan olika samhällsgrupper. Det är ett alltför
            litet observerat faktum i den allmänna debatten på området. Detta
            faktum bör få ökad tyngd i fortsättningen, inte minst på grund
            av att det har ett så klart samband med hur arbetet bedrivs och
            organiseras.
          </note>
          <note>
            Jag begärde ordet för att bemöta Gustav Perssons farhågor i den
            del som berör kvinnoforskningen.
          </note>
          <note>
            I propositionen föreslår man en neddragning av resurserna, inte
            minst de fasta forskartjänsterna.
          </note>
          <note>
            När man nu som svar på centermotionen konstaterar att det inte
            får ske en minskning på just området forskning kring kvinnors
            arbete och arbetsmiljö, innebär det rimligen att det kommer att
            ske en relativ förstärkning av forskningen på det området.
          </note>
          <note type="speaker">
            Anf. 81 GUSTAV PERSSON (s) replik:
          </note>
          <note>
            Herr talman! Jag tycker att de utredningar som har lagts som
            grund för ställningstagandet, Erik
          </note>
          <note>
            Holmkvist, ändå visar värdet av sektorsforskning på området.
            Arbetsmiljökommissionen visar klart att den behövs och det gör
            också erfarenheter från andra länder. I t.ex. Storbritannien,
            Tyskland och
          </note>
          <note>
            USA finns sektorsforskningsinstitut. Forskningen kan då koncentreras
            till ett visst område på ett helt annat sätt. Därför finns det
            erfarenhet som talar för att vi i vårt land, som ligger långt
            framme på området, också skall fortsätta med sådan forskning.
          </note>
          <note>
            Erfarenheten inom forskningsvärlden säger, att om man utan vidare
            flyttar över forskningen till universiteten kommer man inte att
            nå så goda resultat.
          </note>
          <note>
            Erik Holmkvist säger att det kommer inte någon extern forskning
            till sektorsforskningsinstituten.
          </note>
          <note>
            Arbetsmarknadens parter är delvis med och beställer forskning
            där. Det viktiga är att det är brukarna som är med och beställer.
            Därför går det inte att jämföra extern forskning i ett sektorsforskningsinstitut
            med den vid universiteten.
          </note>
          <note>
            Vidare säger Erik Holmkvist att universiteten har rätt inställning.
            Jag tvivlar på att universiteten har så stora kunskaper och intressen.
            Min erfarenhet är inte sådan, och arbetsmiljökommissionen har
            inte heller den erfarenheten.
          </note>
          <note>
            Jag kan inte undgå att kommentera att Erik
          </note>
          <note>
            Holmkvist säger att moderaterna är glada att SAF
          </note>
          <note>
            har ungefär samma inställning på det området. I
          </note>
          <note>
            nästa andetag säger Holmkvist att de visst inte är emot demokratisering
            på det området i arbetslivet.
          </note>
          <note>
            Men såvitt jag förstår, om man har SAFs inställning, är man emot
            demokratisering i arbetslivet. Jag förstår inte hur Erik Holmkvist
            kan få det att gå ihop.
          </note>
          <note>
            I stort sett gäller samma svar för Kjell-Arne Welin.
          </note>
          <note>
            Om vi splittrar forskningen, som ändå har varit framgångsrik
            på arbetslivscentrum, kommer det att bli sämre, Göran Engström.
            Denna forskning har en speciell inriktning mot de stora grupperna
            av kvinnor som finns på arbetsmarknaden. Jag redovisade också
            vilka besvär dessa kvinnor har, inte minst i industrin och i vårdsektorn
            osv. Jag tror därför att det är oerhört viktigt att forskningen
            finns kvar.
          </note>
          <note type="speaker">
            Anf. 82 ERIK HOLMKVIST (m) replik:
          </note>
          <note>
            Herr talman! Det förslag som Gustav Persson gör sig till tolk
            för innebär att det i fortsättningen kommer att vara färre som
            kommer att forska om dessa frågor än hittills. Det är ett faktum.
          </note>
          <note>
            Utredningen visar på stor misstro mot de resultat som forskningen
            har presterat vid arbetslivscentrum. Utredarna stryker klart och
            tydligt under detta.
          </note>
          <note>
            Gustav Persson säger också att sektorsforskning finns i andra
            länder som England och USA. Men
          </note>
          <note>
            Gustav Persson, i alla andra sammanhang tar ni avstånd från vad
            som sker i de två nämnda länderna. Hur kommer det sig att just
            arbetslivsforskning är så mycket bättre i USA än vad den skulle
            kunna bli vid svenska högskolor och universitet? Det kan vara
            intressant att få veta.
          </note>
          <note>
            Jag tror att det är den som håller i pengarna i forskningssammanhang
            som ändock styr det mesta av hur resultaten blir, även om parterna
            har ett inflytande. Men jag tror att inflytandet skulle bli minst
            lika stort om inflytandet gavs över universitet och högskolor.
          </note>
          <note>
            Gustav Persson oroar sig över att kunskaperna försvinner om forskningen
            flyttas. Så är det inte. I
          </note>
          <note>
            stället kommer de kunskaper som finns vid arbetslivscentrum att
            flyttas ut till högskolor och universitet, likväl som vi säger
            att kvinnoforskningen skall flyttas. Forskarna blir inte färre
            för att de byter arbetsplats och skrivbord.
          </note>
          <note>
            Till sist beträffande SAF och demokratiseringen:
          </note>
          <note>
            Vi är inte synonyma med SAF, som Gustav Persson tolkar det hela
            och som jag också hört här i kammaren tidigare. Vi har diametralt
            motsatta uppfattningar i många frågor.
          </note>
          <note>
            I demokratiseringsfrågan kan jag säga att vi skiljer oss betydligt.
            Men man får ändå till SAFs fördel säga att det som har skett i
            emokratiseringsfrågan inom näringslivet under de år som har gått
            till mycket har stöttats upp av just SAF, även om man kan ha haft
            olika uppfattningar om takten i utvecklingen och även om vad som
            skulle vara mest angeläget att genomföra.
          </note>
          <note type="speaker">
            Anf. 83 MAGGI MIKAELSSON (v):
          </note>
          <note>
            Herr talman! Jag vill först säga något kort med anledning av
            Gustav Perssons anförande. Han kommenterade den motion som jag
            och Karl-Erik
          </note>
          <note>
            Persson har skrivit. Men han glömde bort att nämna att vi har
            kommit överens i utskottet, vilket bl.a. har lett till en uppmjukning
            av de krav i fråga om dimensioneringen för omorganisationen som
            propositionen hade.
          </note>
          <note>
            Det är en av de två saker som jag ville ta upp i anslutning till
            det här betänkandet.
          </note>
          <note>
            Jag vill sedan be om ett klarläggande från Gustav
          </note>
          <note>
            Persson när det gäller den kommande omorganisationen av arbetslivscentrum.
            I
          </note>
          <note>
            betänkandet redovisar utskottet sin uppfattning om dimensioneringen.
            Man säger att ''det i propositionen uppgivna antalet om ca 35
          </note>
          <note>
            tillsvidaretjänster får betecknas som en antalsmässig riktpunkt''.
            Det sade också Gustav
          </note>
          <note>
            Persson i sitt anförande. Utskottet säger vidare att den slutliga
            dimensioneringen skall avgöras efter den redovisning som arbetslivscentrum
            skall lämna om behovet av resurser.
          </note>
          <note>
            Nu hör det till saken att arbetslivscentrum redan har fått regeringens
            uppdrag att redovisa ett nytt förslag till organisation som bygger
            på propositionens förslag. I det uppdraget står det bl.a. att
            antalet forskartjänster inte får överstiga 25
          </note>
          <note>
            och att den totala ramen skall vara 35 tjänster.
          </note>
          <note>
            Regeringen har alltså beslutat att ge arbetslivscentrum detta
            uppdrag och fastställa ramarna innan vi har fattat beslut här
            i kammaren.
          </note>
          <note>
            Jag måste säga att jag tycker att det är ett något märkligt förfarande.
            Vad hade t.ex. hänt om riksdagen hade avslagit regeringens förslag,
            som några partier har velat göra?
          </note>
          <note>
            Eftersom jag vet att man på arbetslivscentrum redan har börjat
            arbeta med utgångspunkt från regeringens uppdrag anser jag att
            det är på sin plats att Gustav Persson klargör att det är riksdagens
            beslut som gäller. Det betyder att riksdagen -- om man följer
            det förslag som ligger -- har ändrat regeringens direktiv när
            det gäller dimensioneringen. Det finns i dag ingen högsta gräns
            för antalet tjänster, utan siffran 35, som nämns i utredningsuppdraget,
            är att betrakta som ett riktmärke.
          </note>
          <note>
            Det andra som jag vill kommentera, som också berör omorganisationen
            på arbetslivscentrum, är avsnittet om kvinnoforskningen. Jag tycker
            att det är mycket bra att riksdagen i det här betänkandet klart
            anger att den kvinnoforskning som bedrivs inom arbetslivscentrum
            inte skall få minskade resurser. Jag vill citera några rader ur
            betänkandet:
          </note>
          <note>
            ''Med hänsyn till arbetsmarknadsministerns uttalande utgår utskottet
            från att den kvinnoforskning som nu bedrivs vid arbetslivscentrum
            fortsättningsvis kommer att bedrivas i oförändrad omfattning och
            tilldelas erforderliga resurser.''
          </note>
          <note>
            Jag tycker det är viktigt att konstatera att riksdagen även här
            går längre än regeringen i sitt utredningsuppdrag, där man inte
            säger någonting om kvinnoforskningen.
          </note>
          <note>
            Betydelsen av kvinnoforskning är inget som ifrågasätts i dag.
            Man måste väl säga att det är ett framsteg när fyra män från fyra
            olika partier i tur och ordning betygar betydelsen av kvinnoforskning.
            Det är någonting som har hänt.
          </note>
          <note>
            Kvinnor finns i förvärvsarbete i så gott som samma utsträckning
            som männen, och då blir forskning om kvinnors arbete och arbetsmiljö
            särskilt viktig. På arbetslivscentrum bedriver man en forskning
            med en tvärvetenskaplig ansats som är mycket värdefull.
          </note>
          <note>
            Om jag skulle önska mig något ytterligare i det betänkande som
            vi har att fatta beslut om vore det ett tydligare uttryck för
            orsakerna till det stora behovet av forskning om kvinnors arbetsliv.
            Vi vet att samhället och arbetslivet fortfarande är uppbyggt utifrån
            en manlig maktstruktur och att kvinnornas inträde på denna arbetsmarknad
            har haft och har sitt pris. Det är mannen som har varit normen
            t.ex. när det gäller utformningen av arbetsredskap eller när man
            har byggt upp en arbetsorganisation. Det har medfört att kvinnor
            utsätts för större fysiska och psykiska påfrestningar och att
            kvinnors kunskaper och erfarenheter inte har tagits till vara.
            Forskning inom de här områdena är mycket betydelsefull när det
            gäller att skapa förutsättningar för att förbättra jämställdheten
            och nå ett jämlikt samhälle.
          </note>
          <note>
            Med det, herr talman, vill jag åter upprepa att det finns ett
            behov av ett klarläggande från Gustav
          </note>
          <note>
            Perssons sida beträffande hur man skall se på direktiven för
            omorganisationen av arbetslivscentrum.
          </note>
          <note type="speaker">
            Anf. 84 TALMANNEN:
          </note>
          <note>
            Jag får meddela att anslag nu har satts upp om att detta sammanträde
            skall fortsätta efter kl.
          </note>
          <note>
            19.00.
          </note>
          <note type="speaker">
            Anf. 85 MAJ-INGER KLINGVALL (s):
          </note>
          <note>
            Herr talman! Arbetslivscentrum bedriver i dag en kvinnoforskning
            som har ett brett samhällsintresse.
          </note>
          <note>
            Den har sin bakgrund i ett projekt som påbörjades
          </note>
          <note>
            1979 för att initiera, planera och samordna jämställdhetsforskning.
            Motivet till detta var bl.a.
          </note>
          <note>
            inriktningen av den samhällsvetenskapliga forskningen, som har
            varit starkt präglad av ett manligt perspektiv. Kvinnornas verklighet
            har tidigare i stort sett inte funnits med i den kunskapsbild
            som forskningen har gett beträffande arbetslivet.
          </note>
          <note>
            Jämställdhetsforskning blev ett prioriterat område på arbetslivscentrum,
            och nu finns där en mycket hög forskarkompetens i fråga om kvinnor
            och arbete. Det finns en rad skäl till varför det är viktigt att
            denna kompetens bevaras och utvecklas inom arbetslivscentrum.
          </note>
          <note>
            Svenska kvinnor finns ute på arbetsmarknaden i högre grad än
            i något annat jämförbart land, och det är positivt. Eget arbete
            ger egen försörjning, egen trygghet och ökad jämställdhet. Men
            dubbelarbete och brister i arbetsorganisation och arbetsmiljö
            börjar nu ge effekter i arbetsskador och utslagning, och de slår
            hårdast mot kvinnor. Här kommer forskning relaterad till arbetsplatsen
            in som en viktig faktor. Internationalisering och teknisk utveckling
            är andra viktiga faktorer. Även här är det kvinnor som kan komma
            att drabbas. Vi måste skaffa oss kunskaper om hur arbetslivet
            strukturerar efter både klass och kön.
          </note>
          <note>
            Den inriktning och kompetens som arbetslivscentrum besitter i
            dag inom kvinnoforskningen är synnerligen angelägen att behålla
            och utveckla. Att splittra upp resurserna, som flera borgerliga
            reservanter föreslår, skulle klart missgynna det viktiga forskningsarbete
            som bedrivs inom arbetslivscentrum.
          </note>
          <note>
            Tvärtom anser jag att en väl sammanhållen sektorsforskning vad
            gäller kvinnor och arbetsliv ger goda förutsättningar för samarbete
            med den kvinnoforskning som nu på allvar börjar byggas upp på
            universiteten.
          </note>
          <note>
            Det är glädjande att utskottet så tydligt slår fast i sitt betänkande
            att ''omorganisationen av arbetslivscentrum inte får medföra att
            den värdefulla forskning om kvinnors arbete och arbetsmiljö som
            bedrivs vid centret får minskade resurser. Denna forskning har
            ofta en tvärvetenskaplig ansats och bör därför inte splittras
            upp.'' Lika viktig tycker jag också att den slutsats från utskottet
            är som Maggi Mikaelsson refererade, nämligen ''att den kvinnoforskning
            som nu bedrivs vid arbetslivscentrum fortsättningsvis kommer att
            bedrivas i oförändrad omfattning och tilldelas erforderliga resurser''.
          </note>
          <note>
            Det är viktigt att understryka att en sådan forskningsorganisation
            inte får bli för liten. Alla erfarenheter talar nämligen för att
            skall ett positivt och kreativt forskarklimat uppstå, får inte
            antalet forskare vara för litet. Utskottet talar om ca 35
          </note>
          <note>
            tillsvidaretjänster som en riktpunkt. Jag uppfattar detta som
            ett minsta antal tjänster för en fortsatt planering av den nya
            organisationen. Det gäller att kvinnoforskningens berättigade
            krav på tillräckligt stor andel av forskningsresurserna tillgodoses
            för att utskottets egna slutsatser om kvinnoforskningens framtida
            roll skall kunna förverkligas.
          </note>
          <note>
            En annan viktig fråga i den nya organisationen är bibliotekets
            ställning. Arbetslivscentrum har sedan slutet av 1970-talet ett
            specialbibliotek som ensamt bevakar arbetslivsforskningen i Sverige.
            Enligt vad som tidigare har sagts skulle biblioteket bevaras intakt
            vid en förändring av arbetslivscentrum. I
          </note>
          <note>
            propositionen nämns ingenting om den framtida organisationen
            och personaldimensioneringen för biblioteket.
          </note>
          <note>
            Ställningen som offentligt bibliotek motiverar att resurser ges
            utöver arbetslivscentrums ram så att biblioteket därmed ej behöver
            belasta arbetstivscentrums inre organisation samt att biblioteket
            ges en självständigare ställning inom arbetslivscentrum.
          </note>
          <note>
            Med de här synpunkterna, herr talman, yrkar jag bifall till arbetsmarknadsutskottets
            hemställan i betänkande nr 16.
          </note>
          <note type="speaker">
            Anf. 86 GUSTAV PERSSON (s):
          </note>
          <note>
            Herr talman! Jag skulle vilja svara Maggi
          </note>
          <note>
            Mikaelsson beträffande tillvidaretjänsterna. I
          </note>
          <note>
            utskottet har vi skrivit att antalet skall utgöra en riktpunkt
            och att den slutliga dimensioneringen skall avgöras av regeringen
            när utredningen kommer till regeringen i maj.
          </note>
          <note type="speaker">
            Anf. 87 MAGGI MIKAELSON (v):
          </note>
          <note>
            Herr talman! Anledningen till att jag ställde frågan var just
            det att man på arbetslivscentrum har fått andra direktiv och nu
            har satt i gång att göra utredningen om omorganisationen utifrån
            de direktiv som gällde innan vi fattade beslut, dvs. de gamla
            direktiv som bygger på ett maximitak på 35
          </note>
          <note>
            anställda. Därför är det viktigt att klargöra att detta antal
            är ett riktmärke.
          </note>
          <note>
            Jag håller helt med Maj-Inger Klingvall om att man skall se talet
            35 som en miniminivå. Det måste man göra om kvinnoforskningen
            skall förbli oförändrad.
          </note>
          <note>
            Överläggningen var härmed avslutad.
          </note>
          <note>
            Mom. 3 (översyn av forskningsorganisationen på arbetsmiljöområdet)
          </note>
          <note>
            Utskottets hemställan -- som ställdes mot reservation 1 av Börje
            Hörnlund och Kersti
          </note>
          <note>
            Johansson -- bifölls med acklamation.
          </note>
          <note>
            Mom. 4 (överförande av arbetslivscentrums resurser till universitet/högskolor)
          </note>
          <note>
            Utskottets hemställan -- som ställdes mot reservation 2 av Anders
            G Högmark m.fl. -- bifölls med acklamation.
          </note>
          <note>
            Mom. 5 (inordnande av arbetslivscentrum i universitet/högskolor
          </note>
          <note>
            Utskottets hemställan -- som ställdes mot reservation 3 av Elver
            Jonsson och Charlotte
          </note>
          <note>
            Branting -- bifölls med acklamation.
          </note>
          <note>
            Mom. 12 (MBL-medlen)
          </note>
          <note>
            Utskottets hemställan -- som ställdes mot reservation 7 av Elver
            Jonsson m.fl. -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Beslut rörande arbetsmarknadsutskottets betänkande AU12 (forts.
            från 7 §)
          </note>
          <note>
            Mom. 31 (sysselsättningsvolymen vid Samhall)
          </note>
          <note>
            Utskottets hemställan bifölls med 226 röster mot
          </note>
          <note>
            70 för reservation 21 av Elver Jonsson m.fl. 1
          </note>
          <note>
            ledamot avstod från att rösta.
          </note>
          <note>
            Beslut om uppskjuten votering
          </note>
          <note>
            På förslag av talmannen medgav kammaren att de ärenden som hann
            debatteras färdigt under återstoden av dagens sammanträde skulle
            företas till avgörande i ett sammanhang i början av morgondagens
            arbetsplenum.
          </note>
          <note>
            9 § Statlig personalpolitik
          </note>
          <note>
            Föredrogs
          </note>
          <note>
            arbetsmarknadsutskottets betänkande
          </note>
          <note>
            1990/91:AU18 Statlig personalpolitik (prop.
          </note>
          <note>
            1990/91:100 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            10 § Anslag till arbetsmarknadsdepartementet m.m.
          </note>
          <note>
            Föredrogs
          </note>
          <note>
            arbetsmarknadsutskottets betänkande
          </note>
          <note>
            1990/91:AU19 Anslag till arbetsmarknadsdepartementet m.m. (prop.
          </note>
          <note>
            1990/91:100 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            11 § Ändring i radioansvarighetslagen m.m.
          </note>
          <note>
            Föredrogs
          </note>
          <note>
            konstitutionsutskottets betänkande
          </note>
          <note>
            1990/91:KU33 Ändring i radioansvarighetslagen m.m.
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Utskottets hemställan bifölls.
          </note>
          <note>
            12 § Vissa anslag inom finansdepartementets verksamhetsområde
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1990/91:FiU13 Vissa anslag inom finansdepartementets verksamhetsområde
            (prop.
          </note>
          <note>
            1990/91:100 delvis.)
          </note>
          <note type="speaker">
            Anf. 88 FILIP FRIDOLFSSON (m):
          </note>
          <note>
            Herr talman! Jag skall inte bli långrandig i talarstolen den
            här gången, även om jag trivs här uppe.
          </note>
          <note>
            Låt mig hänvisa till reservation 3 som har fogats vid finansutskottets
            betänkande 13 och undertecknats av oss moderater i utskottet.
            Vi anser att konjunkturinstitutet inte skall undantas från de
            allmänna sparkrav som gäller inom den offentliga förvaltningen
            i stort. Med den motiveringen har vi kommit fram till att konjunkturinstitutet
            inte skall anvisas ett högre belopp än 23 270 000 kr., dvs. 1
          </note>
          <note>
            milj.kr. mindre än vad utskottsmajoriteten föreslår.
          </note>
          <note>
            Med detta, herr talman, yrkar jag bifall till reservation 3.
          </note>
          <note type="speaker">
            Anf. 89 GUNNAR BJÖRK (c):
          </note>
          <note>
            Herr talman! Finansdepartementet har en central roll i regeringen
            när det gäller att spara och effektivisera inom förvaltningen.
            Regeringen har också sagt att skattereformen skall lösa många
            problem. Förenklingen av skattesystemet gör att man inte behöver
            arbeta med det lika mycket som tidigare, och vi menar därför att
            det är rimligt att minska anslaget, vilket vi har förordat i reservation
            nr 1.
          </note>
          <note>
            Vidare föreslås i betänkandet en fördubbling av anslaget till
            utredningar. Vi menar att detta anslag borde kunna reduceras,
            vilket vi föreslår i reservation nr 2.
          </note>
          <note>
            Herr talman! Jag vill med detta yrka bifall till reservationerna
            1 och 2.
          </note>
          <note type="speaker">
            Anf. 90 MARIANNE CARLSTRÖM (s):
          </note>
          <note>
            Herr talman! Finansutskottets betänkande nr 13
          </note>
          <note>
            gäller vissa anslag inom finansdepartementets verksamhetsområde.
            Jag vill börja med att yrka avslag på de tre reservationerna till
            betänkandet och bifall till utskottets hemställan.
          </note>
          <note>
            Centern anser att den centrala administrationen skulle klara
            sig med en minskning på 10 milj.kr.
          </note>
          <note>
            Utskottets majoritet anser att genomförandet och uppföljningen
            av århundradets skattereform väl motiverar de resurser som departementet
            begär.
          </note>
          <note>
            Den förenkling som skattereformen beräknas medföra för den enskilde
            medborgaren innebär inte att genomförandet inte måste få ta extra
            resurser i anspråk. Belastningen på finansdepartementets tjänstemän
            är dessutom i dagsläget extra stor.
          </note>
          <note>
            Centern anser också att finansdepartementets utredningsanslag
            skall minskas med 11 milj.kr.
          </note>
          <note>
            Genomförandet av skattereformen, tillsammans med andra viktiga
            planerade utredningar, motiverar det av departementet begärda
            anslaget.
          </note>
          <note>
            Utskottets majoritet yrkar avslag på reservationerna.
          </note>
          <note>
            Jag vill gärna påminna centern om att ni, likväl som många andra
            partier, ofta begär utredningar i olika frågor och att varje sådan
            begäran kräver resurser i form av personal och pengar.
          </note>
          <note>
            I en reservation från moderaterna föreslås en neddragning med
            1 milj.kr. på konjunkturinstitutets verksamhet.
          </note>
          <note>
            Konjunkturinstitutets verksamhet ger ett riktigt underlag vid
            ekonomiska bedömningar och vid genomförandet och utvärderingen
            av ekonomiskpolitiska reformer. Konjunkturinstitutet har på senare
            tid fått litet förändrade arbetsuppgifter, och man måste också
            i dag, såsom marknaden är för ekonomer, satsa på kompetensutveckling.
            Vi yrkar därför avslag även på denna reservation.
          </note>
          <note type="speaker">
            Anf. 91 GUNNAR BJÖRK (c):
          </note>
          <note>
            Herr talman! Finansdepartementet har en central roll när det
            gäller att se till att andra sparar och håller igen, borde gälla
            även för finansdepartementets egen verksamhet. I fråga om utredningar
            föreslås en fördubbling av anslaget.
          </note>
          <note>
            Det skulle vara intressant att höra vad som skall utredas så
            förfärligt mycket att just finansdepartementet skall fördubbla
            sina insatser.
          </note>
          <note>
            Man skulle ju tvärtom spara pengar på det nya skattesystemet.
            Nu verkar det som om man i stället skall göra av med dubbelt så
            mycket.
          </note>
          <note type="speaker">
            Anf. 92 MARIANNE CARLSTRÖM (s):
          </note>
          <note>
            Herr talman! Utredningarna är inte enbart en följd av skattereformen,
            Gunnar Björk, utan det är även fråga om andra utredningar. Det
            handlar om tio nya kommittéer. Bl.a. skall man se över mycket
            statlig verksamhet, och då fordras utredningar. Utgifterna kommer
            i fortsättningen att leda till besparingar, och jag tror därför
            att vi alla kommer att tjäna på detta. Men det kan ta litet tid.
          </note>
          <note type="speaker">
            Anf. 93 GUNNAR BJÖRK (c):
          </note>
          <note>
            Herr talman! Låt mig då bara konstatera att finansdepartementet
            och finansministern inte föregår med särskilt gott exempel när
            det gäller att hålla igen med statens utgifter.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 mars.)
          </note>
          <note>
            13 § Anslag till civildepartementet
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1990/91:FiU14 Anslag till civildepartementet
          </note>
          <note>
            (prop. 1990/91:100 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 28 mars.)
          </note>
          <note>
            14 § Anslag till tullen m.m.
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1990/91:SkU15 Anslag till tullen m.m. (prop.
          </note>
          <note>
            1990/91:100 delvis).
          </note>
          <note type="speaker">
            Anf. 94 HUGO HEGELAND (m):
          </note>
          <note>
            Herr talman! Tyvärr har mitt manuskript till det här inlägget
            förkommit, och jag gladde mig därför när jag läste att det i riksdagen
            finns en hittegodsavdelning där allt möjligt har lämnats in.
          </note>
          <note>
            Man har hittat handskar och halsdukar, och man har hittat en
            baddräkt i entréhallen. Man har hittat ett par bruna herrskor
            och en dokumentportfölj med engelsk kurslitteratur. I andrakammarsalen
            har man hittat tvål i presentförpackning och ett par damskor.
            Men man har inte hittat mitt manuskript, och jag skall därför
            bara yrka bifall till vår reservation nr 9 till skatteutskottets
            betänkande nr
          </note>
          <note>
            15.
          </note>
          <note>
            Detta betänkande gäller tulldatasystemet, som ju har blivit mycket
            dyrt, vilket man märker om man tittar närmare på kostnaderna.
          </note>
          <note>
            Vi har även en reservation nr 11, om narkotikabekämpningen. Vi
            påpekar där att tullens narkotikahundar svarar för en ständigt
            ökande andel av tullens beslag och att de senaste årens satsningar
            på fler narkotikahundar alltså har varit mycket lyckosamma. Hundarna
            bidrar till att skapa effektivitet i verksamheten även genom att
            det snabbt kan konstateras att det inte finns narkotika i undersökt
            gods.
          </note>
          <note>
            Jag vill här för de ledamöter som inte vet om det nämna att Inner
            Wheel, en systerorganisation till
          </note>
          <note>
            Rotary, har samlat in pengar till inte mindre än åtta narkotikahundar,
            som man har skänkt till tullen, eftersom tullen har så ont om
            pengar och riksdagen anslår för litet pengar. Varje hund kostar
            ungefär
          </note>
          <note>
            150 000 kr., vilket innebär att man har samlat in och skänkt
            1,2 milj.kr. utan att få göra avdrag för det i beskattningen.
            Det är en ideell insats som verkligen bör noteras till protokollet.
          </note>
          <note>
            Vi vill vidare att straffsatsen skall skärpas för smuggling av
            narkotika som tas in i kroppen, vilket, som alla vet, är mindre
            lämpligt.
          </note>
          <note>
            I reservation 13 förespråkar vi en utvidgning och förbättring
            av samarbetet mellan tull och polis.
          </note>
          <note>
            Reservation nr 15 handlar om klassningen av flygplatser, och
            där för vi fram mycket högtflygande planer. Vi menar att Kristianstads
            flygplats skall klassas som andra klassens flygplats. Detta lär
            emellertid inte gå igenom, så jag yrkar därför inte bifall till
            den reservationen.
          </note>
          <note>
            I reservation nr 16 tar vi upp frågan om tulltillägg.
          </note>
          <note>
            Tulldeklarationer måste ofta upprättas under stor tidspress,
            vilket gör att det lätt blir fel. Man borde enligt min mening
            vara mycket generösare och upphäva dessa bestämmelser om särskilda
            tulltillägg.
          </note>
          <note>
            Vi har dessutom ett särskilt yttrande till betänkandet, och jag
            hänvisar alla till att läsa detta.
          </note>
          <note type="speaker">
            Anf. 95 LEIF OLSSON (fp):
          </note>
          <note>
            Herr talman! Jag har här med mig ett manuskript, men det är dock
            inte Hugo Hegelands. Så jag är alltså oskyldig.
          </note>
          <note>
            Herr talman! Skatteutskottets betänkande nr 15
          </note>
          <note>
            har tre olika huvudingredienser. Det gäller för det första den
            mycket omfattande omorganisationen av tullverket som skall införas
            den 1 januari 1992. För det andra gäller det uppbyggnaden av ett
            nytt tulldatasystem. För det tredje gäller det ett ganska stort
            antal motioner, som berör i första hand omorganisationen men också
            en del andra tullfrågor av gammalt känt märke.
          </note>
          <note>
            Herr talman! Låt mig först slå fast att vi från folkpartiet liberalerna
            anser att det är angeläget att vi så snart ske kan får ett modernt
            tulldatasystem som skall finnas tillgängligt i hela landet.
          </note>
          <note>
            Det är vår målsättning att detta nya system skall medföra många
            fördelar, inte minst för företagen i vårt land. Det innebär ju
            en helt ny teknik av mycket avancerat slag, en teknik som -- får
            vi hoppas -- helt står i överensstämmelse med all annan utveckling
            på liknande områden i samhället.
          </note>
          <note>
            Det är naturligtvis, inför ett kommande svenskt medlemskap i
            EG, helt nödvändigt att vi genomför denna omorganisation.
          </note>
          <note>
            Det är i detta sammanhang liksom vid alla andra liknande stora
            omorganisationer, införande av nya system, osv. alltid mycket
            svårt att med någorlunda träffsäkerhet beräkna kostnaderna för
            övergången till nya rutiner och arbetsformer.
          </note>
          <note>
            Såväl propositionen som skatteutskottets betänkande ägnar stor
            uppmärksamhet åt kostnadsutvecklingen. Man konstaterar å ena sidan
            att det är fråga om en mycket kraftig kostnadsökning -- man talar
            om en 75-procentig ökning i jämförelse med tulldatautredningens
            beräkningar. Å andra sidan är det fråga om krav på besparingar,
            som i flera steg skall genomföras inom de närmaste fem åren.
          </note>
          <note>
            Folkpartiet liberalerna vill med skärpa framhålla att det är
            mycket angeläget att kostnadsutvecklingen verkligen följs upp
            i alla led.
          </note>
          <note>
            Själva vitsen med det nya datasystemet och omorganisationen är
            ju just att den nya tekniken skall ge utrymme för rationaliseringar
            och nytänkande på många områden.
          </note>
          <note>
            Den tidsödande manuella hanteringen av dokument av olika slag
            skall genom detta minskas avsevärt. Det skall inte bara ge rationaliseringsvinster
            utan också möjligheter att omdisponera resurser till så utomordentligt
            allvarliga och viktiga områden som t.ex.
          </note>
          <note>
            narkotikaspaning. Den nya rörliga kontrollstyrkan på Arlanda
            är ett bra exempel på detta.
          </note>
          <note>
            Att omorganisationen genomförs nu och så effektivt som möjligt
            anser vi vara mycket viktigt liksom, som sagt, att kostnaderna
            självfallet pressas ned.
          </note>
          <note>
            Herr talman! Det är alldeles klart att när den nya organisationen
            bl.a. skall medföra en minskning av de s.k. tullregionerna från
            sju till fyra så uppstår flera frågetecken om hur tullverksamheten
            skall se ut i olika delar av landet. Detta har av naturliga skäl
            medfört ett stort antal motioner som berör specifika tullstationer
            och tullexpeditioner runt om i landet. Alla dessa motioner är
            säkerligen var och en väl underbyggda och motiverade.
          </note>
          <note>
            När skatteutskottet för drygt ett år sedan behandlade liknande
            frågeställningar rådde enighet i utskottet om att den nya organisationen
            och det nya tulldatasystemet påtagligt skulle komma att påverka
            hur tullens resurser skall disponeras i olika regioner och på
            olika platser.
          </note>
          <note>
            Jag tror även i år att detta är en klok slutsats. Det måste i
            första hand vara tullverkets sak att lösa verksamheten på olika
            platser. Jag försäkrar att vi från folkpartietliberalernas sida
            med intresse noga kommer att följa denna process.
          </note>
          <note>
            Herr talman! Till sist vill jag ta upp frågan om tulltillägg
            som har blivit något av en årlig följetong i riksdagens arbete.
          </note>
          <note>
            Folkpartietliberalerna upprepar även i år i motion
          </note>
          <note>
            Sk822 kravet på att tulltillägget skall tas bort. Det måste betraktas
            som helt oacceptabelt att den som under stark tidspress råkar
            göra ett oavsiktligt fel i redovisningen skall bestraffas med
            tulltillägg.
          </note>
          <note>
            T.o.m. om det av andra handlingar, t.ex.
          </note>
          <note>
            leverantörfakturor, klart framgår vilka belopp som är tullpliktiga
            utgår tulltillägg. Det är som vi ser det orimligt och stötande.
          </note>
          <note>
            I utskottets betänkande sägs -- och det är bra -- att man bör
            göra allt för att så många företag som möjligt skall ansluta sig
            till den elektroniska överföringen av tulluppgifter.
          </note>
          <note>
            Vore det inte då, Sverre Palm, en bra morot i detta sammanhang
            att nu ta bort det orättvisa tulltillägget? Mot dem som medvetet
            fuskar har vi ju andra rättsliga medel att ta till.
          </note>
          <note>
            Herr talman! Tulltillägget utgår av någon obegriplig anledning
            även på importmoms. Det orimliga i detta har vi redan påpekat
            tidigare i år, och vi har begärt att tillägget skall slopas på
            moms. Denna moms lyfts senare av och om för litet moms deklareras
            så blir också avlyftet mindre i motsvarande del.
          </note>
          <note>
            Att KIS har uttalat sig för att vissa momspliktiga skall befrias
            från moms vid införsel hjälper inte dem som av misstag gör ett
            fel i tullredovisningen av moms och åker på tulltillägg.
          </note>
          <note>
            Herr talman! Jag yrkar bifall till reservationerna nr
          </note>
          <note>
            16 och 17, och jag kommer att begära votering.
          </note>
          <note type="speaker">
            Anf. 96 HÅKAN HANSSON (c):
          </note>
          <note>
            Herr talman! Det är naturligtvis svårt att överträffa
          </note>
          <note>
            Hugo Hegelands tidiga middagstal när det gäller skämt och roligheter.
          </note>
          <note>
            När det gäller betänkandet om anslag till tullen vill jag uppehålla
            mig några minuter kring vad vi framför i reservation nr 1 om senareläggning
            av ny organisation. Inledningsvis vill jag säga att det som
          </note>
          <note>
            Leif Olsson underströk beträffande det nya tulldatasystemet har
            vi från centerns sida inget att invända emot.
          </note>
          <note>
            Däremot tycker vi att det är synd att man har rusat i väg i vad
            gäller tidtabellen för ny tullorganisation.
          </note>
          <note>
            Generaltullstyrelsen har gjort en utredning. Det må vara tullorganisationen
            som till syvende og sidst skall bestämma detaljerna i organisationen,
            men man kan ändå inte låta bli att fundera över det förslag som
            nu ligger. Från centerpartiets sida menar vi att i ett läge där
            det handlar om begränsade resurser till de rationaliseringsmål
            som tullorganisationen sammantaget har fått ta på sig, är det
            oerhört viktigt när man diskuterar en framtida tullorganisation
            att så mycket resurser som möjligt frigörs till de operativa enheterna.
            Det avgörande är hur tullverksamheten fungerar ute i den praktiska
            verksamheten vid tullstationerna.
          </note>
          <note>
            Det är synd att man inte mera har beaktat de synpunkter som har
            kommit fram i samband med utredningen av den nya tullorganisationen,
            bl.a.
          </note>
          <note>
            från statskontoret, när det gäller att renodla rollerna mellan
            administration och administrativt stöd å ena sidan och den operativa
            verksamheten å den andra. Det är den ena biten.
          </note>
          <note>
            Vi anser att det saknas en genomlysning av hela tullorganisationen.
            Generaltullstyrelsen, som är den centrala delen i tullorganisationen,
            borde också bli föremål för den här genomlysningen. Det är dock
            ganska naturligt att så inte ha skett med tanke på hur utredningsarbetet
            har genomförts.
          </note>
          <note>
            Vår huvudinvändning riktar sig mot att man fortsätter att bygga
            upp en komplicerad organisation. Man bibehåller treledsorganisationen
            med en central generaltullstyrelse och med fyra regionala tullregioner
            som skall ha sin egen tulldirektion. Samtidigt skall man ha 41
            tulldistrikt.
          </note>
          <note>
            Vi förordar i stället en tvåledsorganisation. När det gäller
            sådana organisationsstrukturer försöker man i dag platta till
            organisationen, göra den enklare och göra de interna vägarna så
            korta som möjligt.
          </note>
          <note>
            Vi tycker att generaltullstyrelsen skall ha den centrala rollen
            och vara det administrativa stödet och den centrala tyngden i
            organisationen. Vi vill inte ha fyra tullregioner. Vi tycker att
            resurserna skall användas i den konkreta tullverksamheten.
          </note>
          <note>
            Många av de synpunkter som bl.a. statskontoret gav uttryck för
            i samband med utredningen borde ha beaktats mera. Vi är rädda
            för att man i ett läge med begränsade resurser ställer större
            krav på tullen. I motionsyrkanden förs det fram krav på nya resurser
            till tullen.
          </note>
          <note>
            I det rådande läget känns det lite konstigt att man inte mera
            ser till vilka resurser som nu går till administration och byråkrati
            inom de fyra tullregionerna som annars bättre skulle kunna användas
            i den lokala tullorganisationen. Vi tycker att man har gått en
            omvänd väg. Därför tycker vi att, vilket framgår av reservation
            nr 1, när man har underlag och synpunkter från statskontoret,
            skulle man med ett halvårs fördröjning -- som vi menar väl passar
            in i tullorganisationens rationaliseringsramar -- kunna klara
            att titta på de alternativa organisationslösningarna. Risken är
            att man för att bygga upp dessa resurser inom mellanledet går
            för snabbt fram med att dra in resurser i den lokala tullverksamheten.
          </note>
          <note>
            Herr talman! Jag beklagar att vi skyndar på detta sätt, att vi
            rusar fram och nu sätter den här organisationen i sjön. Jag tycker
            att det hade varit på sin plats att vi först fått se alternativ
            och få en uppfattning om den totala resursfördelningen mellan
            generaltullstyrelsen, de fyra tullregionerna och den lokala tullorganisationen.
            Jag yrkar alltså bifall till reservation nr 1.
          </note>
          <note>
            En prövning av den modell för hela tullorganisationen som vi
            förordar innebär att vi skulle kunna hålla kvar en hel del av
            de resurser regionalt och lokalt som föreslås i andra motionsyrkanden.
            Det som föreslås i andra reservationer om speciella regionala
            och lokala tullverksamheter är bitar som faller in i vårt totala
            förslag när det gäller tullorganisationen.
          </note>
          <note>
            Slutligen vill jag säga att jag i fråga om tulltillägget på momsen
            instämmer i vad Leif Olsson sade tidigare.
          </note>
          <note type="speaker">
            Anf. 97 LARS BÄCKSTRÖM (v):
          </note>
          <note>
            Herr talman! Inte mindre än tre av de talare som deltar i den
            här debatten kommer från
          </note>
          <note>
            Bohusbänken, och en är granne till mig, herr
          </note>
          <note>
            Hegeland. Det sägs att bohuslänningen är en litet kärv människa,
            men dock hederlig -- det ligger i och för sig ingen motsättning
            i det. Bohuslän har av naturliga skäl haft ganska mycket med tullen
            att göra -- ''tollare'' säger man där. Apropå bohuslänningens
            hederlighet kan man väl säga att man i Bohuslän inte alltid har
            ansett att ''tollare'' är ett helt hedervärt yrke.
          </note>
          <note>
            Vi i vänsterpartiet har ju omprövat mycket, och vi vänsterpartister
            i Bohuslän tycker att tullarbetet är mycket viktigt. Det är viktigt
            för vår export och det är viktigt för vår import att det arbetet
            löper friktionsfritt och sköts på ett effektivt sätt. Det är viktigt
            för att vi skall klara narkotikaproblemet, ett av de värsta gissel
            vi har.
          </note>
          <note>
            Jag vill påstå att vi här i kammaren vet att tullen är effektiv
            i förhållande till sina resurser. Men det anses också -- kanske
            i viss mån med orätt -- att förtroendet blir litet mer begränsat
            om man läser en skylt där det står ''Ring upp om du har något
            att förtulla'' och man har ytterligt begränsade servicetider.
            Det är en spridd uppfattning i mitt hemlän -- kanske också med
            orätt -- att den norska tullen får sköta en hel del av det som
            den svenska tullen borde göra. Men skatteutskottet skall ju snart
            resa till Bohuslän och Svinesund, och man kan då diskutera detta.
            Det kanske leder till en annan syn på frågan än den som nu är
            förhärskande hos majoriteten.
          </note>
          <note>
            Vi i vänsterpartiet önskar och tror att tullen kan bli effektivare
            med givna resurser. Det är t.o.m.
          </note>
          <note>
            möjligt att tullen kan bibehålla sin administrationsnivå genom
            minskad central administration, genom ADB-stöd och en annan regional
            organisation. Det är kanske t.o.m. möjligt att bibehålla kvalitet
            och service med minskade resurser. Detta kan i varje fall inte
            teoretiskt avskrivas. Allt detta går från troliga möjligheter
            till önskvärda önskningar.
          </note>
          <note>
            Jag tycker att det är litet djärvt av utskottet att påstå att
            vi kan få en ökad kvalitet, service och kontroll även om anslagen
            minskas och att påstå att detta är en bevisad verklighet. Det
            gör faktiskt utskottets majoritet.
          </note>
          <note>
            I utskottsmajoritetens linje vävs tre saker samman:
          </note>
          <note>
            tulldatasystemet, en ny organisation och frågan om anslagen.
            Detta vävs ihop till en enhet, och det är väldigt svårt att skilja
            på vad som är orsak till och verkan av de ställningstaganden man
            gör i utskottet.
          </note>
          <note>
            Man ger två klara besked i detta utskottsbetänkande. Det ena
            är att TDS, tulldatasystemet, skall utvecklas i planerad omfattning
            och ha en given inriktning. Vidare säger man att det skall införas
            en ny organisation. Detta är klara ställningstaganden. Men man
            ger inget ordentligt besked om nivån på anslagen till tullen.
          </note>
          <note>
            På s. 69 i propositonen säger statsrådet att han i kompletteringspropositionen
            skall återkomma till behovet av medel för TDS. På s. 70 i propositionen
            säger departementschefen: ''Jag är dock inte nu beredd att exakt
            ange storleken på besparingen för
          </note>
          <note>
            1991/92.'' Nej, det skall lösas någon annan gång och i något
            annat sammanhang. Men om man inte kan ge klara besked om medelsanvisningen,
            hur kan man då fatta beslut om en lämplig organisationsstruktur?
            Den organisationsstruktur man anser vara lämplig kräver ju en
            viss medelsanvisning. Men dessa frågor behandlas inte sammantaget.
            Om man nu ger direktiv om att fortsätta utvecklingen av tulldatasystemet,
            varför kan man då inte ge besked om vilka anslag som behövs? Moderaterna
            har sagt att man behöver ändra på inriktningen. Utskottsmajoriteten
            däremot säger att man inte behöver ändra inriktningen. Men man
            vet inte vad som behövs i fråga om anslag, säger man explicit
            i propositionen.
          </note>
          <note>
            Beslutsunderlaget är alltså mycket bristfälligt. Man redovisar
            ett kostnadsöverskridande för tulldatasystemet med 75 %. Om detta
            säger skatteutskottets majoritet att det är angeläget att en noggrann
            uppföljning sker. Man ägnar alltså tre och en halv rad åt ett
            kostnadsöverskridande på 75 %, och så säger man lakoniskt att
            nu kostar det 520
          </note>
          <note>
            miljoner i stället. Hoppsan! Man kan säga ''jojo''
          </note>
          <note>
            också! Överallt i propositionstexterna talas det om att det är
            viktigt med förnyelse och effektivitet i statliga verk. Man säger
            att man är marknadsanpassad, osv. I detta fall säger ägaren, det
            svenska folket, att det är viktigt att följa utvecklingen. Hoppsan
            -- 75 %
          </note>
          <note>
            kostnadsöverskridande, och vi följer utvecklingen!
          </note>
          <note>
            Det är naturligtvis bra, men det är ännu bättre att göra någonting
            åt utvecklingen och se till att inte utvecklingen upprepas och
            undantaget blir regeln.
          </note>
          <note>
            Vi i vänsterpartiet anser att det inte går att fatta beslut om
            den här organisationen nu, eftersom det inte klart kan anges hur
            man skall klara medelsförsörjningen för denna organisation.
          </note>
          <note>
            Det kan då sägas att vi i vänsterpartiet är populister och är
            rädda för att fatta beslut. Det kan talas om det statsfinansiella
            läget, och man kan återigen tala om förnyelse och effektivitet.
          </note>
          <note>
            Vad är det då för kritik som har riktats mot den här organisationen?
            Det är länsstyrelserna som har yttrat sig, och de är samfällt
            kritiska och tveksamma. Näringslivets organisationer är samfällt
            tveksamma, och de fackliga organisationerna är samfällt tveksamma
            och kritiska till organisationen. Riksrevisionsverket har andra
            idéer om organisationen, och det har även statskontoret. Det är
            alltså en rejäl samling rabulister och populister som samlat står
            kritiska till denna organisationsplan! Om man som Sverre
          </note>
          <note>
            Palm säger att det inte finns några problem utan att det bara
            är att besluta, då avfärdar man med en handviftning länsstyrelserna,
            näringslivets organisationer, fackliga organisationer, riksrevisionsverket,
            statskontoret och ett antal politiska partier. Finansdepartementet
            har ju sagt sitt, månntro, och då måste det ju vara bra!
          </note>
          <note>
            Vad som händer i den nya organisationen är att många enheter
            dras in och att många orter mister sina tullkammare. Man drar
            in på service och tillgänglighet. Det visar det stora antalet
            motioner.
          </note>
          <note>
            Varför är man då så angelägen om att driva igenom detta beslut?
            I propositionen sägs att om man inte antar den här organisationsplanen
            så skulle det bli en icke obetydlig försening och att finansieringen
            av tulldatasystemet därmed också skulle försämras.
          </note>
          <note>
            Det är ju där skon klämmer. För att man skall kunna ta igen en
            felplanering, skall tullverksamhetens fältorganisation drabbas.
            Men det är inte tullens fältorganisation som gjort denna felplanering.
            Det är inte kunderna som skall drabbas av dålig service därför
            att man gjort ett fel i planeringen av tulldatasystemet. Det är
            inte narkotikakontrollen som skall eftersättas, därför att staten
            gjort en felplanering. Detta blir konsekvenserna av skatteutskottets
            majoritetslinje. Någon annan får betala de fel som man själv har
            gjort. Själv nöjer man sig med att nogsamt följa utvecklingen.
          </note>
          <note>
            Detta är icke till fyllest, och därför, herr talman, är det nödvändigt
            att säga -- även om jag vet att det bara blir en retorisk ansats
            -- att kammaren skall bifalla reservation nr 2. Jag yrkar alltså
            bifall till denna reservation.
          </note>
          <note>
            Det står alltså i de texter som är oss förelagda att regeringen
            skall komma tillbaka i kompletteringspropositionen. Det jag säger
            i dag är riktat till Sverre Palm och till socialdemokraterna i
            skatteutskottet. Jag ber dem att ta kontakt med sitt finansdepartement
            och få sina partikamrater där att någon gång lyssna på de bärande
            sakskäl som har levererats från många mycket tunga instanser.
            Det är inte modigt att strunta i alla dessa instanser -- det är
            bara dumt.
          </note>
          <note>
            Herr talman! Det är några andra reservationer som jag vill yrka
            bifall till. Det gäller reservation 5
          </note>
          <note>
            tullverksamheten vid Hån. Jag menar att det är ett hån mot verksamheten
            i Hån att icke bifalla den reservationen. Det hade fattats beslut
            och man stod beredd att sätta spaden i jorden, men då inhiberades
            alltihop. Detta är en mycket viktig satsning. Jag yrkar bifall
            till reservation 5.
          </note>
          <note>
            Jag yrkar bifall till reservation 10, som jag anser mycket viktig.
            I denna reservation påpekas nödvändigheten av att få ett grepp
            över den statliga planeringen och kostnadsutvecklingen.
          </note>
          <note>
            Dessa reservationer är i nuläge de viktigaste för vänsterpartiet
            att yrka bifall till. Jag får också för säkerhets skull yrka bifall
            till reservation nr 7 från vänsterpartiet angående tullverksamheten
            i
          </note>
          <note>
            Norrbotten.
          </note>
          <note>
            Ajournering
          </note>
          <note>
            Kammaren beslöt kl. 17.57 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            14 § (forts.) Anslag till tullen m.m. (forts.
          </note>
          <note>
            SkU15)
          </note>
          <note type="speaker">
            Anf. 98 GÖSTA LYNGÅ (mp):
          </note>
          <note>
            Fru talman! Jag skall knyta ihop trådarna i denna debattrunda
            vilken, som vi har fått höra av Lars
          </note>
          <note>
            Bäckström, ju kvantitativt har dominerats av bohuslänningar.
            Jag är glad att kunna säga att skåningarna just nu är majoritet
            i kammaren liksom också att det är två skåningar med i debattrundan.
          </note>
          <note>
            Vi har sedan över 300 år tillbaka varit associerade till Sverige,
            och vi är ganska utsatta ur tullsynpunkt.
          </note>
          <note>
            Mycket av det knark som importeras kommer just via Helsingborg,
            en av de orter som jag skall återkomma till.
          </note>
          <note>
            Vi skall alltså tala litet grand om tullen, men också om den
            hast varmed saker tycks ha behandlats i skatteutskottets betänkande.
            Det är mycket bråttom, och vad är anledningen till det? Är det
          </note>
          <note>
            EG-anpassningen som måste ske så oerhört snabbt? Tulldatasystemet
            har införts. Vi har i och för sig stött det, men vi hade inte
            räknat med att det skulle kosta några hundra miljoner för mycket.
          </note>
          <note>
            Vilken part är det som får dra lasset i all brådskan och med
            alla problemen? Jo, det är tullorganisationen. Man är i den situationen
            att man måste påverka den myndighet som skall utöva tullverksamheten.
            Man måste minska bidraget, vilket betyder färre arbetstillfällen
            och försämrad effektivitet.
          </note>
          <note>
            Vad gör då skatteutskottet, som har ansvaret för detta? Jo, det
            är naturligtvis mycket fint att ha en underställd myndighet, och
            i betänkandet säger man att det här är något som tullverket får
            klara av.
          </note>
          <note>
            Tycker Sverre Palm som representant för skatteutskottets majoritet
            att detta är snyggt?
          </note>
          <note>
            Jag skall speciellt tala om en del problem som uppkommer, och
            då skall jag först säga några ord om Helsingborgsområdet. Det
            är den ort där man gör de största och de flesta narkotikabeslagen
            i
          </note>
          <note>
            Sverige. Det är en viktig inkörsport. Även om det kommer att
            bli en bro vid Malmö om cirka tio år, kommer Helsingborg att vara
            en oerhört viktig plats. Man vill trots detta avskaffa Helsingborg
            som region, om också inte som tullstation.
          </note>
          <note>
            Man gör också mer av förenklingar och nedskärningar. Även Gotland
            kommer i viss mån att bli lidande. Det är fråga om en strävan
            till centralisering till några stora orter. Vi i miljöpartiet
            har reserverat oss mot detta, speciellt i reservationerna nr 4,
            6 och 8, som jag, fru talman, yrkar bifall till.
          </note>
          <note>
            Litet mindre brådska har man när det gäller att diskutera problemen
            i Norrland. Man skulle faktiskt kunna vinna väldigt mycket, om
            man hade haft ett nära samarbete mellan polis och tull.
          </note>
          <note>
            Polisen skulle i en del fall ha kunnat ha samma befogenheter
            som tullfunktionärerna. I utskottets betänkande framhålls att
            det tillsatts en beredning, vars resultat man väntar på. Det är
            relativt enkla åtgärder som behövs, och de hade kunnat genomdrivas
            relativt snart. Det är för stor hast i en del fall, och det är
            för liten hast i en del fall.
          </note>
          <note>
            Jag skall inte ta upp någon diskussion om tulldatasystemet, som
            behandlas i nästa betänkande. Vi anser att det i princip är bra,
            men vi menar att man i planeringen skulle ha förutsett den stora
            extra kostnaden. Nu är det, som sagt, tullverket som får bära
            de problem som uppstått.
          </note>
          <note type="speaker">
            Anf. 99 SVERRE PALM (s):
          </note>
          <note>
            Fru talman! I skatteutskottets betänkande nr 15, anslag till
            tullen m.m., behandlas regeringens proposition 1990/91:100, bil.
            9, och ett antal motioner. Ärendebehandlingen i skatteutskottet
            har medfört 17 reservationer och 4 särskilda yttranden.
          </note>
          <note>
            Årets anslagsnivå följer de generella dragen i den ekonomiska
            politiken, med en mycket restriktiv budgetpolitik och krav på
            effektivitet i den offentliga verksamheten. På litet längre sikt
            kommer också frågan om att anpassa tullverksamheten till de förändringar
            som följer av ett eventuellt svenskt medlemskap i EG.
          </note>
          <note>
            Det övergripande målet för tullverksamheten är att den skall
            bedrivas i en lämplig avvägning mellan näringslivets krav på en
            snabb och smidig tullhantering samt statsmakternas krav på en
            effektiv tullkontroll. Tullverket skall också säkerställa en riktig
            debitering och uppbörd av tullar, skatter och avgifter samt ta
            fram underlag för utrikeshandelsstatistiken.
          </note>
          <note>
            Utskottet tillstyrker en fortsatt utbyggnad av tulldatasystemet,
            men samtidigt skärps kraven på finansieringen. Dessutom uttalar
            utskottet att det är angeläget att tulldatasystemet utbyggs så
            att det kan tas i bruk över hela landet.
          </note>
          <note>
            Till dem som här har pläderat för en senareläggning av en ny
            organisation vill jag säga: Det är av största vikt att tullverket
            så snabbt som möjligt får en rationell organisation, så att det
            står bättre rustat att möta de nya krav som inte minst den europeiska
            integrationen innebär.
          </note>
          <note>
            En senareläggning skulle också medföra ökade kostnader och en
            fördröjning av tulldatasystemets införande.
          </note>
          <note>
            Håkan Hansson från centern vill skynda långsamt med tullens organisationsförändring,
            vilket skulle fördröja tulldatasystemets införande med minst ett
            halvår. Vad skulle det kosta? I
          </note>
          <note>
            utskottsbehandlingen sade Håkan Hansson att man tror att det
            skall klara sig inom den anslagsram som finns.
          </note>
          <note>
            Man bygger sitt yrkande på delar av statskontorets förslag om
            en tvåledsorganisation. Vi hade generaltulldirektören hos oss
            vid beredningen av det här ärendet, och när vi frågade om den
            här förändringen blev svaret entydigt: Propositionens förslag
            till organisation är det klart bästa. Vid ett genomförande av
            centerns förslag skulle man inte kunna föra ut specialister och
            stödfunktioner till erforderligt antal enheter.
          </note>
          <note>
            I flera reservationer tar man upp krav under rubriken Regionala
            och lokala tullverksamheter.
          </note>
          <note>
            Det gäller orter i södra Sverige såväl som utefter
          </note>
          <note>
            Norrlandskusten. Utskottsmajoriteten har ställt sig bakom propositionens
            utgångspunkt att det är trafiken och näringslivets behov av tullinsatser
            samt statsmakternas krav på en effektiv och rationell verksamhet
            som skall styra hur tullverksamheten organiseras och lokaliseras.
            Det är således en uppgift för tullverket att fördela resurserna.
          </note>
          <note>
            I reservationen framhåller man att samarbetet mellan tull och
            polis bör utredas.
          </note>
          <note>
            I ett svar på en interpellation för en vecka sedan här i kammaren
            om samarbete mellan tull och polis uttalade biträdande finansministern
            att regeringens aktionsgrupp mot narkotika har i uppdrag att ta
            initiativ till att befintliga resurser utnyttjas effektivt och
            att samordningen stärks. I gruppen finns representanter från både
            tullen och polisen.
          </note>
          <note>
            Aktionsgruppen väntas lämna en rapport i sommar.
          </note>
          <note>
            Ett fördjupat samarbete mellan tull och polis även på andra områden
            övervägs såväl inom regeringskansliet som inom berörda myndigheter.
          </note>
          <note>
            Med detta svar bör kraven i reservationen vara tillgodosedda.
          </note>
          <note>
            I reservationen om narkotikabekämpning vill moderaterna redan
            för budgetåret 1991/92 öka anslaget med 1,5 milj.kr. för att tillföra
            tullen ytterligare tio narkotikahundar.
          </note>
          <note>
            Jag vill till Hugo Hegeland säga att bekämpningen av narkotika
            är och har varit en högt prioriterad fråga. Särskilda satsningar
            har under åren gjorts i form av flera hundar och inrättande av
            gränssköldstyrkor. Också antalet narkotikabeslag har ökat. I årets
            proposition anvisas 6,9 milj.kr. för utbyggnad av SPADI-systemet,
            vilket bör leda till en effektivisering av narkotikabekämpningen.
          </note>
          <note>
            Utskottet är inte nu berett att anslå ytterligare medel till
            anskaffande av fler narkotikahundar.
          </note>
          <note>
            Fru talman! Med det anförda yrkar jag bifall till utskottets
            hemställan och avslag på samtliga reservationer.
          </note>
          <note type="speaker">
            Anf. 100 HÅKAN HANSSON (c):
          </note>
          <note>
            Fru talman! Det är viktigt att vi inte blandar ihop frågan om
            pengar till tulldatasystemet och frågan om en ny organisation,
            när vi diskuterar en senareläggning av omorganisationen. Det är
            bestickande att det, som det redovisas av majoriteten i utskottsbetänkandet,
            kan tolkas som att den merkostnad som tulldatasystemet innebär
            har varit orsaken till att man påskyndar en organisationsförändring.
            Där delar jag Lars
          </note>
          <note>
            Bäckströms synpunkter. Det finns ingenting som säger att det
            skulle bli dyrare att senarelägga denna förändring ett halvår
            för att pröva andra modeller för organisationen. Effektivitetsvinsterna
            skall trots allt göras över en femårsperiod.
          </note>
          <note>
            Något som också är bestickande är att man har gjort en utredning
            och kommit fram till en ny organisationsmodell som innebär åtgärder
            som berör den konkreta tullverksamheten vid tullstationerna i
            form av indragningar utan att belysa det översta trappsteget.
            Därför skulle jag vilja ställa en direkt fråga till Sverre Palm:
            Vad är det för effektivitetsvinster som man kan vänta sig den
            centrala verksamheten, generaltullstyrelsen?
          </note>
          <note type="speaker">
            Anf. 101 GÖSTA LYNGÅ (mp) replik:
          </note>
          <note>
            Fru talman! Först noterar jag några nya besked som tydligen kommer
            från Erik Åsbrink, om hur samarbetet mellan tull och polis påskyndas.
            Det är bra, om det är korrekt uppfattat.
          </note>
          <note>
            Däremot fick jag inte något riktigt svar från Sverre
          </note>
          <note>
            Palm på varför det är så förskräckligt bråttom.
          </note>
          <note>
            Varför skall vi anpassa oss till ett Europa som inte är stabilt
            ännu? Den inre marknaden finns inte. Vi vet inte riktigt hur det
            kommer att se ut ur tullsynpunkt. Det finns mycket mer i Europa
            än
          </note>
          <note>
            EG. Hela den strukturen är så pass okänd. Den hast med vilken
            man vill anpassa det svenska tullsystemet till någonting som för
            närvarande är i en mycket snabb utvecklingsfas är inte motiverad.
          </note>
          <note>
            Vi kunde ta det lugnt. Vi kunde fortsätta med nuvarande väl fungerande
            struktur och inte nödvändigtvis dra ner på effektiviteten vid
            platser som Helsingborg, Gotland m.fl.
          </note>
          <note type="speaker">
            Anf. 102 LEIF OLSSON (fp) replik:
          </note>
          <note>
            Fru talman! Sverre Palm sade litet eller inget om tulltillägget.
            Det kan jag i och för sig förstå, för det måste vara ett allvarligt
            och känsligt problem för er i socialdemokraterna, att ni inte
            kan gå med på detta. Ett företag som lämnar ett korrekt underlag
            för sina tulldeklarationer skall inte drabbas av extra kostnader
            i form av tulltillägg. Jag sade i mitt inledningsanförande att
            detta borde vara en morot för att få fler företag att ansluta
            sig till den elektroniska överföringen av material till tullens
            verksamhet. Jag kan inte se annat än att detta skulle få en dubbel
            effekt. För er socialdemokrater,
          </note>
          <note>
            Sverre Palm, skulle det inte behöva vara någon prestigeförlust
            att ta bort tulltillägget. Vi är väl överens om att det är bra
            om företagen ansluter sig till det nya systemet.
          </note>
          <note>
            Jag har en direkt fråga till Sverre Palm, som jag tycker är ganska
            viktig i detta sammanhang. Hur blir det vid övergången? Man säger
            att många företag måste ansluta sig till systemet. Men om det
            uppkommer fel vid övergångstillfället, kommer lagen om tulltillägg
            att gälla även i detta sammanhang? Det vore bra att få ett svar
            på detta.
          </note>
          <note>
            Efter vad jag förmodar kan det inte vara så lätt, vare sig för
            företagen eller tullverket, att gå över till ett helt nytt system.
            Kommer företagen att drabbas av tulltillägg i den mån de gör helt
            oavsiktliga fel?
          </note>
          <note>
            Det vore en viktig upplysning att få här i dag.
          </note>
          <note type="speaker">
            Anf. 103 LARS BÄCKSTRÖM (v) replik:
          </note>
          <note>
            Fru talman! Jag tycker inte att Sverre Palm i sitt anförande
            kommenterade det faktum att tulldatasystemet byggde på idén att
            det skulle kosta
          </note>
          <note>
            300 milj.kr. och att man därför måste ta bort 352
          </note>
          <note>
            jobb, varav 260 tjänster på grund av datoriseringseffekterna.
            Man får sedan en 75-
          </note>
          <note>
            procentig fördyring -- 50 milj.kr. per år i fem år --
          </note>
          <note>
            vilket blir 250 milj.kr. Detta är pengar som skall hämtas in,
            och det blir då nödvändigt att snabbt göra denna organisationsförändring.
            Det är verkligheten.
          </note>
          <note>
            Jag tror mig veta att Sverre Palm har en bakgrund i annan statlig
            verksamhet, SJ. Men om införandet av höghastighetståg till Stockholm
            och en ny elektronisk tågklarering, fjärrblockering, skulle bli
          </note>
          <note>
            75 % dyrare än det var tänkt, vad skulle man då göra? Skulle
            man dra in tågen på Bohusbanan, stänga av en rad olika linjer
            som i och för sig drevs på ett bra sätt innan, bara för att tåget
            till
          </note>
          <note>
            Stockholm har blivit dyrare? Det skulle inte anses vara klok
            politik inom SJ. Det skulle man ta som att ett fel begåtts och
            se över felet och rätta till det, så att det inte blir samma fördyring
            om man inför ett sådant nytt system på andra tåg, t.ex. på tåget
            från
          </note>
          <note>
            Stockholm till Malmö.
          </note>
          <note>
            Utifrån denna bakgrund har vi i vänsterpartiet reserverat oss
            och sagt att man måste åtgärda detta problem. Vi har i reservation
            10 krävt att regeringen vidtar åtgärder som garanterar ett bättre
            underlag för kostnadsbedömningar i liknande fall i framtiden.
            Detta vill man inte gå med på från det parti som Sverre Palm representerar.
            I
          </note>
          <note>
            stället säger man att man skall följa utvecklingen nogsamt. Men
            vore det inte bättre att tillstyrka ett tillkännagivande från
            riksdagen att regeringen får i uppdrag att ge besked om hur detta
            skall undvikas i framtiden? Här är vi och moderata samlingspartiet
            på samma linje. Men socialdemokratin visar inte ansvar för en
            effektiv statsförvaltning, utan det är
          </note>
          <note>
            ''laisser-faire''.
          </note>
          <note>
            Vi vill ha en inhibition när det gäller den nya organisationen.
            Vi tycker att idén från centern kan vara värd att diskutera, men
            vi vill inte låsa oss för den. Men förslaget vore klart möjligt.
          </note>
          <note>
            Anslagsfrågor skall ju tas upp i kompletteringspropositionen.
            Det säger regeringen själv. Man har inte redovisat hur stora besparingar
            man skall göra för att finansiera tulldatasystemet. Man har inte
            redovisat hur tulldatasystemet skall finansieras över huvud taget.
          </note>
          <note>
            Det skall man återkomma till i kompletteringspropositionen. Men
            då talar ju sakskäl för att vänsterpartiets reservation 2 borde
            ha bifallits, så att det blev en sammanhållen lösning.
          </note>
          <note>
            Vad jag framför allt är intresserad av, fru talman, är att få
            Sverre Palms redogörelse för varför vänsterpartiets reservation
            10 icke har vunnit utskottets gillande. Det vore mycket intressant
            att få veta. Att följa utvecklingen är ju inte att styra den.
            Och det är att styra det handlar om i politiken.
          </note>
          <note type="speaker">
            Anf. 104 SVERRE PALM (s) replik:
          </note>
          <note>
            Fru talman! Till Lars Bäckström vill jag säga följande. Tulldatasystemet
            har drabbats av stora kostnadsökningar. Det är klarlagt. Det har
            hela tiden varit avsikten att tulldatasystemet skall betalas genom
            besparingar inom tullverket. Man kräver nu inte att hela fördyringen
            skall betalas genom besparingar. Men vi får inte glömma bort att
            det är ett tekniskt mycket komplicerat system det handlar om,
            ett stort projekt som pågår under lång tid. Man kan säga att det
            är ett statligt pilotfall. Det har inte funnits något motsvarande
            system att hämta kunskaper från under uppbyggnaden.
          </note>
          <note>
            Tullverket får nu ett datasystem med hög teknisk kvalitet och
            god användarfunktion. I dag har omkring 300 företag visat intresse
            för att ansluta sig till systemet. Jag kan också påpeka att man
            från finansdepartementet i samband med beslutet om tulldatasystemet
            1988 uttalade att kostnaderna kunde stiga utöver de då givna ramarna.
          </note>
          <note>
            Till Leif Olsson vill jag säga att jag nästan hade tänkt tiga
            bort reservationen om tulltillägget. Det är, som Leif Olsson säger,
            en följetong. Att lyssna på en följetong utan något nytt avsnitt
            är föga inspirerande. Låt mig ändå säga att tulltillägget har
            haft avsedd verkan. Kvaliteten på tulldeklarationerna är i dag
            hög. Därmed är tulltillägget berättigat, för att företagen även
            fortsättningsvis skall komma att lämna tulldeklarationer med hög
            kvalitet.
          </note>
          <note type="speaker">
            Anf. 105 LEIF OLSSON (fp) replik:
          </note>
          <note>
            Fru talman! Det är väl snarare så, Sverre Palm, att det har blivit
            ett nytt avsnitt i den här följetongen.
          </note>
          <note>
            I det nya avsnittet är vi överens om att vi vill ha ett datasystem
            för tullen, ett system med så många företag som möjligt som är
            anslutna till den elektroniska överföringen av tulldokument. Min
            fråga gällde vad som händer om ett av de 300
          </note>
          <note>
            företag som visat intresse för att ansluta sig till systemet,
            under en övergångsperiod gör ett fel som inte på något sätt är
            medvetet. Kommer det företaget att få tulltillägg?
          </note>
          <note type="speaker">
            Anf. 106 LARS BÄCKSTRÖM (v) replik:
          </note>
          <note>
            Fru talman! Sverre Palm säger att det var avsikten att klara
            systemet inom tullorganisationen. Det vet jag väl! Avsikten var
            att kartan skulle stämma med terrängen. Men när man kommer ut
            i terrängen, ser man att kartan stämmer inte alls. Då säger socialdemokraterna,
            som de alltid gör, att kartan gäller, för det här är ett pilotfall,
            minsann! Men om piloten skall till Göteborg och i stället landar
            i
          </note>
          <note>
            Malmö, kan man ju inte gå ut och säga att man skall göra inskränkningar
            bland personalen som servar planet. Det är piloten man får ta
            itu med och ge bättre utbildning, så att han landar på rätt plats
            nästa gång. Det är detta som vi har velat ta fram i vår reservation
            10.
          </note>
          <note>
            Men det här är ett pilotfall, säger man, och då kan det gå litet
            hipp som happ. Jo, det kan gå hipp som happ. Men då krävs det
            att man vidtar åtgärder och får nya piloter. Det bör socialdemokraterna
            inse även om de är trötta.
          </note>
          <note>
            Det man nu gör är att man låter det gå ut över verksamheten,
            fältorganisationen. Man gör en ny organisation och drar skall
            dra in ytterligare bortemot 200 årsarbeten, så att man får lägga
            ner enheter på många ställen. Utskottet säger i klartext att en
            annan organisationsstruktur ''skulle medföra en inte obetydlig
            försening'', eftersom ytterligare utredningsarbete skulle behövas.
            ''Finansieringen av tulldatasystemet skulle därmed försämras --
            -- --
          </note>
          <note>
            ''. Detta är verkligheten: Man måste försämra servicen och kvaliteten
            för att klara av sina egna misstag. Man kan inte bara agera som
            bokhållare och sedan låta personalen lida för sina egna misstag.
            Det är ingen rimlig hållning. Att styra är inte att vara bokhållare
            och notera. Jag kan inte förstå att utskottsmajoriteten inte ställt
            sig bakom reservation 10 när vänsterpartiet, och i viss mån även
            moderaterna, vill gripa sig an att effektivisera den statliga
            förvaltningen. Det behövs en förnyelse.
          </note>
          <note type="speaker">
            Anf. 107 SVERRE PALM (s) replik:
          </note>
          <note>
            Fru talman! Jag förutsätter att övergången till tulldatasystemet
            blir en mjuk övergång, Leif
          </note>
          <note>
            Olsson. Det är vanligtvis brukligt när man inför nya system.
            Det är det svar jag kan ge.
          </note>
          <note>
            Förste vice talmannen anmälde att Lars Bäckström anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 108 JAN ANDERSSON (s):
          </note>
          <note>
            Fru talman! I regeringens proposition 1990/91:100
          </note>
          <note>
            framhålls att det är trafikens och näringslivets behov av tullinsatser
            samt statsmakternas krav på en effektiv och rationell klarerings-
            och kontrollverksamhet som bör vara styrande för hur tullverksamhet
            organiseras och lokaliseras. Mot denna bakgrund är det förvånande
            att det i såväl propositionen som skatteutskottets betänkande
            föreslås att Helsingborg inte längre skall vara egen tullregion.
            Det är förvånande eftersom
          </note>
          <note>
            Helsingborg har landets näst största hamn och är landets dominerande
            färjeort både mätt i antalet avgångar och antalet resande. 20
            miljoner människor passerar årligen via leden Helsingborg--
          </note>
          <note>
            Helsingör.
          </note>
          <note>
            När det gäller narkotikabekämpningen, som är ett prioriterat
            område, är Helsingborg också dominerande i Sverige. Över hälften
            av alla beslag görs där, bl.a. därför att en särskild och framgångsrik
            organisation har byggts upp för detta ändamål.
          </note>
          <note>
            I utredningen om tullverkets organisation -- TOR --
          </note>
          <note>
            som överlämnades i maj 1990 förordades en organisation med en
            regional nivå mellan generaltullstyrelsen och den lokala nivån.
            Man föreslog samtidigt att nuvarande sju tullregioner skulle minskas
            till fem. En av de huvudorter som föreslogs var Helsingborg.
          </note>
          <note>
            Statskontorets representant i utredningen föreslog i ett särskilt
            yttrande att tullverket i stället borde organiseras i 14 tullkammare
            direkt under styrelsen.
          </note>
          <note>
            Generaltullstyrelsen följde i allt väsentligt utredningens förslag,
            utom i frågan om antalet tullregioner. Utan någon närmare konsekvensanalys,
            och med hänvisnng till en kommande fast förbindelse över Öresund,
            föreslog styrelsen att antalet regioner skulle bli fyra i stället
            för fem och att Helsingborg som tullmyndighet skall ingå i den
            södra regionen med Malmö som huvudort.
          </note>
          <note>
            I propositionen görs en avvägning mellan en snabb organisationsförändring
            och en mera genomgripande förändring längre fram i tiden, och
            man gör bedömningen att tullverket, liksom andra statliga myndigheter,
            snarast måste underkasta sig ökade krav på förnyelse och effektivitet.
            Därför behövs en organisationsförändring genomföras så snart som
            möjligt. Samma bedömning görs i skatteutskottets betänkande.
          </note>
          <note>
            Om detta råder inga delade meningar. Självfallet skall effektivitet
            och förnyelse prägla tullverkets organisation. Frågan är emellertid
            om tullstyrelsens förslag i någon större utsträckning leder till
            detta än det förslag som TOR lade fram. Jag menar att så inte
            är fallet.
          </note>
          <note>
            Motivet att en fast förbindelse planeras är knappast hållbart.
            Vid slutet av 1990-talet, då en fast förbindelse allra tidigast
            kan vara klar, har med all säkerhet ytterligare organisationsförändringar
            behövts göras, bl.a. på grund av ett närmande till
          </note>
          <note>
            EG.
          </note>
          <note>
            Ett eventuellt svenskt EG-medlemskap kommer otvivelaktigt att
            påverka tullverksamheten i hög grad. Att fram till dess, med motiveringen
            att en fast förbindelse kommer till stånd, inte låta den dominerande
            orten då det gäller färjor, antalet resande och narkotikabekämpningen
            vara huvudort förefaller knappast logiskt och är föga välbetänkt.
          </note>
          <note>
            Dessutom talar tidigare erfarenheter från perioden
          </note>
          <note>
            1974--1985, då Helsingborg ingick i den södra regionen med Malmö
            som huvudort, mot en sådan lösning. Tilläggas kan också att administrationen
            i
          </note>
          <note>
            Helsingborgsregionen varit betydligt mindre än inom någon annan
            tullregion i landet.
          </note>
          <note>
            Det är av flera skäl angeläget att hålla såväl tullkammaren i
            Landskrona som tullstationen i
          </note>
          <note>
            Höganäs bemannad i den utsträckning som sker i dag. Landskrona
            tullkammare utgör den till storleken största tullmyndighet som
            föreslås bli indragen. I Landskrona finns såväl färjetrafik som
            båtförbindelse med Danmark. Ön Ven är dessutom synnerligen svårbevakad
            när det gäller en aktiv narkotikabekämpning. Drygt 200 lastfartyg
            anlöper Höganäs varje år, och på den svårbevakade kuststräckan
            Helsingborg--Kullen sker ofta narkotikasmuggling via småbåtar.
          </note>
          <note>
            Tveksamheter mot de föreslagna organisationsförändringarna har
            framförts av de fackliga organisationerna, och länsstyrelsen i
          </note>
          <note>
            Malmöhus län har motsatt sig att inordna
          </note>
          <note>
            Helsingborgs tullmyndighet i den södra tullregionen med Malmö
            som huvudort.
          </note>
          <note>
            Dessa synpunkter har jag tillsammans med ett antal andra socialdemokratiska
            riksdagsmän från nordvästra Skåne framfört i motion 1990/91:607.
          </note>
          <note>
            Eftersom dessa synpunkter i motionen helt är tillgodosedda i
            reservation 4 av Gösta Lyngå och i reservation 3 av Lars Bäckström
            och Gösta Lyngå, yrkar jag bifall till dessa två reservationer.
          </note>
          <note>
            I detta anförande instämde Maja Bäckström (s).
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 mars.)
          </note>
          <note>
            15 § Importrutiner i ett datoriserat tullförfarande, m.m.
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1990/91:SkU16 Importrutiner i ett datoriserat tullförfarande,
            m.m. (prop. 1990/91:75).
          </note>
          <note type="speaker">
            Anf. 109 HUGO HEGELAND (m):
          </note>
          <note>
            Fru talman! När jag var liten drömde jag aldrig om att jag i
            framtiden skulle stå i riksdagens talarstol och tala om ''Importrutiner
            i ett datoriserat tullförfarande, m.m.'', men det är ja rubriceringen
            på skatteutskottets betänkande 16. Som jag tidigare nämnde har
            tyvärr mitt manuskript förkommit, och eftersom riksdagens egen
            hittegodsavdelning också har middagsstängt har den här pausen
            inte hjälpt ett enda skvatt. Jag skall därför fatta mig lika kort
            som tidigare. För att glädja Lars Bäckström kan jag för övrigt
            nämna, att när jag var liten var många tullare kommunister, och
            den mest kände hette Knut Senander. Detta kan möjligen förklara
            att Lars Bäckström nu är så engagerad när han griper sig an den
            här frågan.
          </note>
          <note>
            I vår reservation nr 1 om förenklade förfaranden anser vi att
            man bör låta företagen exakt få veta vilka förutsättningar som
            skall gälla vid tulldeklaration. Regeringen bör återkomma till
            riksdagen med kompletterande förslag, som tydligare anger förutsättningarna
            för ett system med godkända mottagare som kan få stor omfattning.
            Jag yrkar varmt bifall till reservation nr
          </note>
          <note>
            1.
          </note>
          <note>
            Sedan har vi reservation nr 2, som vi moderater inte är ensamma
            om. Där yrkar vi reservanter att tidsfristen för löpande inlämning
            av tulldeklarationer bör utökas till 21 dagar. Nu har man fastnat
            för 15 dagar, och det anser vi är 6 dagar för kort tid. Vi vill
            gärna ha en ändring, men jag överlåter åt andra att yrka bifall
            till den reservationen.
          </note>
          <note>
            Sedan har vi moderater avgivit en tredje reservation om mervärdeskatt
            på import. Vi tycker att man borde slopa importbeskattningen för
            dem som är registrerade till mervärdeskatt. Det skulle innebära
            en rationalisering, och eftersom förnuftet då och då faktiskt
            får råda här i riksdagen förväntar jag mig att alla yrkar bifall
            till denna reservation.
          </note>
          <note type="speaker">
            Anf. 110 LEIF OLSSON (fp):
          </note>
          <note>
            Fru talman! Det tycks vara mitt öde här i riksdagen att alltid
            komma efter Hugo Hegeland på talarlistan. Det har sina sidor,
            det kan jag meddela fru talmannen. Jag får bita ihop och fortsätta,
            det är nog ingenting annat att göra.
          </note>
          <note>
            Förslaget om datorisering och överföring på elektronisk väg av
            dokument för importörer är egentligen steg två och en fortsättning
            av det system för exportärenden som man använt på prov under en
            tid.
          </note>
          <note>
            Folkpartiet liberalerna anser att det är bra att rutinerna även
            vid import anpassas till ett modernt och datoriserat system. Jag
            tror att det kommer att bli bra, rationellt och effektivit för
            alla. Men det skall naturligtvis genomföras på rätt sätt, och
            jag hoppas att vi skall få ett fullgott system när startsvårigheterna
            har övervunnits.
          </note>
          <note>
            Fru talman! Det är bara på en punkt vi inte ställer upp, och
            det gäller den tidsfrist som föreslås i propositionen för inlämnande
            av uppgifter.
          </note>
          <note>
            Den fristen skall enligt propositionen vara 15 dagar.
          </note>
          <note>
            Det huvudsakliga skälet skulle då vara att statistiken annars
            skulle försenas och staten förlora ränta.
          </note>
          <note>
            Vi har från folkpartiet liberalerna i en motion, som heter Sk46,
            krävt att tidsfristen förlängs till 21
          </note>
          <note>
            dagar. Skälen för det är många, men de borde vart och ett för
            sig räcka för att riksdagen skulle gå oss till mötes på den punkten.
          </note>
          <note>
            Vi ser majoritetens inställning här som ren njugghet. Det är
            en njugghet som innebär stora svårigheter för företagen. Det kommer
            obestridligen att medföra att fler preliminära tulldeklarationer
            måste lämnas in. Det betyder naturligtvis i sin tur avsevärt mycket
            mer arbete såväl för företagen som för tullverket. De eventuella
            räntevinster som staten tror sig göra vägs säkert mer än väl upp
            av ökade kostnader för merarbete, dubbelkoll osv. i systemet.
          </note>
          <note>
            Datoriseringen i sig innebär ju -- det utgår jag ifrån -- att
            handläggningstiderna även hos tullverket förkortas. Det kan faktiskt
            vara så att tullverket tjänar både tid och pengar på att något
            förlänga tidsfristen.
          </note>
          <note>
            Fru talman! Jag yrkar alltså bifall till reservation 2, och jag
            kommer också att begära votering på den punkten.
          </note>
          <note type="speaker">
            Anf. 111 SVERRE PALM (s):
          </note>
          <note>
            Fru talman! Våren 1990 antog vi här i riksdagen tullregisterlagen
            och andra bestämmelser som gjorde det möjligt att starta upp tullens
            datasystem för exportärenden från sommaren 1990. I dagens betänkande
            SkU16 tillstyrker utskottet regeringens förslag att anpassa importrutinerna
            till ett datoriserat förfarande.
          </note>
          <note>
            Under utskottsbehandlingen har motförslag lagts, som framgår
            av de tre till betänkandet fogade reservationerna. Krav har rests
            att tidsfristen för löpande inlämning av tulldeklarationer skall
            förlängas, vilket även Leif Olsson har anfört från denna talarstol.
          </note>
          <note>
            Jag vill erinra om att det nuvarande systemet medger en inlämningsfrist
            på 11--17 dagar eller genomsnittligt 14 dagar. Utskottet tillstyrker
            propositionens förslag om en tidsfrist på 15 dagar.
          </note>
          <note>
            Beträffande förenklat förfarande anser Hugo
          </note>
          <note>
            Hegeland att reglerna för godkänd mottagare skall fastställas
            i lag. I den för EG och EFTA-länderna gemensamma transiteringskonventionen
            medges förfarandet ''godkänd mottagare''. Då förfarandet är beroende
            av förändringar i det internationella tullsamarbetet, har utskottet
            sett det som lämpligt att detaljregleringen av förutsättningarna
            ges i föreskrifter på lägre nivå än lag.
          </note>
          <note>
            Jag skall också kommentera slopande av importmoms, som begärs
            i den moderata reservationen 3. Utskottet är medvetet om att kommittén
            för indirekta skatter har analyserat detta men anser att det är
            för tidigt att ta ställning i denna fråga.
          </note>
          <note>
            Fru talman! Med det jag nu anfört yrkar jag bifall till utskottets
            hemställan och avslag på samtliga reservationer.
          </note>
          <note type="speaker">
            Anf. 112 LEIF OLSSON (fp):
          </note>
          <note>
            Fru talman! Jag vill nog ändå ha ytterligare ett svar av Sverre
            Palm, med förklaring till varför man skall ha denna korta tidsfrist.
          </note>
          <note>
            Det sägs att man på det här sättet tillfredsställer statistikernas
            behov. Är det inte tvärtom så att en längre tidsfrist förmodligen
            skulle ge betydligt exaktare och mera slutgiltiga siffror för
            statistiken?
          </note>
          <note>
            Tillfälliga siffror måste väl i rimlighetens namn vara mindre
            värdefulla än en korrekt statistik, byggd på slutliga siffror.
          </note>
          <note>
            Preliminära uppgifter lämnas många gånger under tidspress, och
            jag kan inte se någon logik i att det med en kortare tidsfrist
            skulle vara möjligt att få till stånd en bättre statistik. Jag
            tror att vi får en sämre statistik, om inlämningsuppgifterna kommer
            till genom ett hastverk.
          </note>
          <note type="speaker">
            Anf. 113 SVERRE PALM (s):
          </note>
          <note>
            Fru talman! Vi har skäl för vårt förslag om 15
          </note>
          <note>
            dagars frist för inlämnande av tullhandlingar. Som jag redan
            sagt, sker inlämningen i dag i spannet mellan 11 och 17 dagar,
            genomsnittligt alltså 14
          </note>
          <note>
            dagar. Vi har stannat vid 15 dagar och löpande inlämning, och
            det har vi gjort för att jämna ut arbetsbelastningen hos tullverket.
            I dag inlämnas huvudparten av tulldeklarationerna på onsdagar
            och torsdagar, och detta har skapat en ojämn arbetsbelastning.
          </note>
          <note>
            Vi har också tagit hänsyn till den tidsfrist som tullverket har
            för att lämna sin handelsstatistik.
          </note>
          <note>
            Den är just 15 dagar, så vid ett månadsskifte har man då möjlighet
            att klara detta. Det är alltid en balansgång, om man skall tillgodose
            näringslivets krav eller om man skall ta hänsyn till tullverkets
            behov av att ha en effektiv verksamhet.
          </note>
          <note type="speaker">
            Anf. 114 LEIF OLSSON (fp):
          </note>
          <note>
            Fru talman! Jag måste fortsätta på det här. Hur kan man få en
            mindre arbetsbelastning i ett tullärende, om man skall kolla det
            två gånger?
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 mars.)
          </note>
          <note>
            16 § Anslag på massmedieområdet
          </note>
          <note>
            Föredrogs
          </note>
          <note>
            kulturutskottets betänkande
          </note>
          <note>
            1990/91:Kr15 Anslag på massmedieområdet (prop.
          </note>
          <note>
            1990/91:100 delvis).
          </note>
          <note type="speaker">
            Anf. 115 GÖRAN ÅSTRAND (m):
          </note>
          <note>
            Fru talman! Det är ett plock av olika alla i och för sig ytterst
            väsentliga frågor som ingår i det här betänkandet från kulturutskottet.
            Jag blir tvingad att i mitt anförande hoppa litet mellan olika
            var och en för sig viktiga frågor.
          </note>
          <note>
            Jag skall börja med att en liten stund filosofera kring begreppet
            kvalitet. Jag har lärt mig under mina år i riksdagen -- de är
            inte så många -- att vi har en oerhörd förmåga att tala i volymtermer
            och slå varandra i huvudet med hur mycket pengar vi anslår till
            ett visst ändamål. Några av motionerna i det här ärendet och några
            av de reservationer som vi har lämnat tar upp den andra aspekten
            på begreppet kultur, nämligen kvalitet, att innehållet är viktigare
            än volymen.
          </note>
          <note>
            Jag tänker på motionen om fonogram och musikalier. Den gäller
            en relativt smal mottagargrupp, och det är alldeles klart att
            skulle man se detta i breda volymtermer, kunde man vara återhållsam.
            Men tycker man att det är viktigt att kultursatsningen i vårt
            land skall möjliggöra även smala kulturyttringar och möjliggöra
            för människor att t.ex. möta den musik som de själva önskar, då
            skall man biträda förslag av det slag som framförs i motionen
            och som i reservation 1 följs upp av oss moderater.
          </note>
          <note>
            Den andra funderingen jag har i det här sammanhanget gäller våra
            kontakter med Europa.
          </note>
          <note>
            Jag hör till dem som diskuterar Europafrågan i helt andra termer
            än de flesta andra. Många talar om plånboken och arbetet som de
            två avgörande sakerna för Europasamarbetet. För mig är det självklart
            att Europasamarbetet i första hand är en fråga om kultur, att
            återvända till de andliga rötter som svenskt kulturliv har. Jag
            gläder mig åt att
          </note>
          <note>
            Bengt Göransson är i kammaren, och det är möjligt att vi får
            en debatt på den här punkten.
          </note>
          <note>
            Jag menar att man i de flesta länder nere i Europa har bevarat
            det som är humanismens kärna, nämligen den klassiska kulturen,
            och att man genom att göra det också har fört vårt kulturarv vidare.
            Är det någonting som kan vara viktigt för oss i Europasamarbetet,
            så är det att återknyta till de rötterna, att komma bort från
            den evinnerliga amerikanska popkulturen, som jag inte känner någonting
            för, och den oerhörda koncentrationen vid engelskan som kulturspråk,
            när tyskan, franskan, italienskan och spanskan alla kan återföra
            till Sverige de kulturkontakter vi behöver.
          </note>
          <note>
            Att jag gör de här funderingarna hänger samman med att vi i några
            motioner och i några reservationer har tagit upp ett resonemang
            om synen på litteraturstödet. Man kan, om man vill, se på litteraturen
            ur ett relativt snävt perspektiv, begränsat dels till Sverige,
            dels till en utgivning i samhällsregi och sponsrad av samhället.
          </note>
          <note>
            Vi har menat att en av de viktigaste kulturpolitiska åtgärderna
            är att se till att det finns ett urval av klassisk litteratur.
            Det är ett värde i sig, som vi ser det, och det säger också någonting
            om vår kultursyn -- ett värde i sig att det i bokhandel och bibliotek
            ges möjlighet för människor att läsa klassisk litteratur.
          </note>
          <note>
            Om jag skall göra en syntes av det jag nu har sagt, blir det
            ju att vi måste göra en omprioritering inom den budget som vi
            är förelagda. Vi tycker att En bok för alla, med de kvaliteter
            som där finns, självfallet skall fortsätta vad gäller barn och
            ungdom, men vi vill säga nej till det vuxenanslag som ligger på
            den sidan.
          </note>
          <note>
            Det här kan man kritisera om man vill, men man kan också säga
            att det ligger en kulturpolitisk ambition i att lägga över pengarna
            i den andra vågskålen och i stället satsa på den vuxenlitteratur
            som utgörs av den klassiska litteraturen.
          </note>
          <note>
            Resonemanget följs upp i två olika reservationer som bygger på
            avlämnade motioner. Jag tänker i första hand på reservation 9,
            och det är den som jag härmed, fru talman, också yrkar bifall
            till.
          </note>
          <note>
            I detta betänkande tas också upp resonemanget om närradioavgifterna.
            Jag skall i det här sammanhanget nöja mig med att säga att vi
            som förut vill att avgiften skall sänkas från 15 till 10 kr.
          </note>
          <note>
            per sändningstimme. Det ligger även i det sammanhanget en ambition
            från vår sida.
          </note>
          <note>
            Filip Fridolfsson och några till har i åratal motionerat om reklam
            i närradion. Jag kan instämma i det resonemang som fördes i utskottet,
            att detta är en liten fråga, men det är också en principiellt
            rätt viktig fråga.
          </note>
          <note>
            Vi har tyckt att det är rimligt att det skall finnas möjlighet
            till reklam i närradio.
          </note>
          <note>
            Fru talman! Det återstår en kommentar till en fråga där vi moderater
            inte har reserverat oss. Jag vill förklara varför. Det gäller
            reservation nr 16 där folkpartisterna har fört ett resonemang
            om åtgärder mot rasism och antisemitism i närradion.
          </note>
          <note>
            Vi har bedömt att utskottets skrivning hänvisar till det centrala
            i sammanhanget, nämligen att det pågår en prövning exakt i de
            termer som vi har önskat. Jag tycker, fru talman, att detta är
            så viktigt att jag vill läsa ur betänkandet.
          </note>
          <note>
            ''Utskottet delar motionärernas uppfattning att det är nödvändigt
            med en förstärkning av möjligheterna att snabbt och effektivt
            kunna ingripa mot program som innehåller olika former av rasistiska
            inslag. Som närmare redovisats i det föregående har närradioutredningen
            föreslagit en skärpning av 13 § närradiolagen. Det föreslårs bl.a.
          </note>
          <note>
            ökade möjligheter till intermistiskt återkallande av sändningstillstånd
            samt möjlighet att förlänga hindret mot nytt sändningstillstånd
            till högst fem år om en sammanslutnings programutgivare fällts
            för hets mot folkgrupp.''
          </note>
          <note>
            Vidare skriver vi i utskottet: ''Med hänsyn till pågående beredningsarbete
            inom regeringskansliet avstyrker utskottet motionerna -- -- --.''
          </note>
          <note>
            Jag tycker att denna skrivning missförståtts om man hävdar att
            det är en negativ skrivning. Det är en positiv skrivning precis
            i den anda som motionärerna har talat om.
          </note>
          <note>
            Fru talman! Med detta nöjer jag mig med att yrka bifall till
            reservation nr 9.
          </note>
          <note type="speaker">
            Anf. 116 HÅKAN HOLMBERG (fp):
          </note>
          <note>
            Fru talman! Jag har begärt ordet i egenskap av en av de motionärer
            som står bakom fyrpartimotionen om rasism och antisemitism i närradion.
          </note>
          <note>
            45 år efter krigsslutet går antisemitismens spöke på nytt genom
            Europa. I går lär det ha varit årsdagen av de första deportationerna
            till Auschwitz. Vid denna tidpunkt kan man mitt i Sveriges huvudstad,
            som enda huvudstad i Europa, tror jag, höra en radiosändare som
            vecka efter vecka meddelar att
          </note>
          <note>
            Auschwitz inte har funnits, judeutrotningen inte har ägt rum
            och att det är en judisk propagandabluff i syfte att pressa pengar
            av västvärlden eller annat i samma stil. Det är teman som har
            förekommit regelbundet i Radio Islam, som denna sändare heter.
            Det är ett namn som innebär en grov förelämpning mot en stor världsreligion
            som inte skall blandas samman med den verksamhet som Radio Islams
            ansvarige utgivare herr Ahmed Ramid har sysslat med.
          </note>
          <note>
            Sverige är nog dessvärre unikt i Västeuropa genom att det är
            möjligt att bedriva denna typ av propaganda i dag. Vi ser andra
            tecken på den återuppväckta antisemitismen i andra länder. I
          </note>
          <note>
            Sovjetunionen finns Panjat, den antisemitiske nationella rörelsen.
            I Frankrike Le Pens parti som hetsar med samma varma själ mot
            både judar och arabiska invandrare. I Tyskland har det republikanska
            partiet spelat på de gamla stämningarna. I Östeuropa har det gått
            att vädja till vissa typer av väljargrupper med antisemitiska
            antydningar. Nära oss har vi sett attentat mot synagoger och gravskändningar.
          </note>
          <note>
            Antisemtism är inte vilken form av rasism som helst. Den är i
            vissa avseenden unik genom att dess beskyllningar mot en viss
            utpekad folkgrupp går igen genom årtusenden med obetydliga variationer,
            moderniserade och anpassade till varje tid. Men i grunden är det
            samma typ av beskyllningar. Det börjar, som det så ofta har sagts,
            med judarna. Men det slutar aldrig med judarna.
          </note>
          <note>
            Just att antisemitism är den typ var ur all annan rashets på
            ett eller annat sätt utgår gör att det finns en särskild uppgift
            i att bekämpa dessa yttringar.
          </note>
          <note>
            I betänkandet finns en reservation från folkpartiets ledamöter.
            Men jag konstaterar också att denna reservation inte gäller grundsynen
            i frågan utan de omedelbara åtgärderna. Utskottsmajoriteten delar,
            som Göran Åstrand redogjorde för, uttryckligen motionärernas uppfattning
            att ''det är nödvändigt med en förstärkning av möjligheterna att
            snabbt och effektivt kunna ingripa mot program som innehåller
            olika former av rasistiska inslag.''
          </note>
          <note>
            Därefter redovisas några av förslagen i den välgjorda utredningen
            Lokalt ledd närradio som skulle kunna genomföras. Man nämner också
            uttryckligen det förslag som vi i motionen velat få snabbehandlat
            på grund av vissa omständigheter som jag skall komma till, nämligen
            att för grova fall av hets mot folkgrupp få möjlighet att stänga
            av närradiosändare för en period av upp till fem år. I
          </note>
          <note>
            dag gäller ett år.
          </note>
          <note>
            Samma förslag, en femårsregel, nämndes i går av justitieminister
            Laila Freivalds i ett svar på en fråga om rätten för denna person,
            Rami, som har dömts till fängelse för hets mot folkgrupp, att
            i fängelset göra nya program om samma slag som han har fällts
            för. Jag utgår från att jag kan tolka utskottets skrivning som
            en uppmaning till regeringen att mycket snabbt bereda de förslag
            som lagts av närradioutredningen.
          </note>
          <note>
            Sedan denna motion väcktes har ytterligare omständigheter kommit
            i dagen. Denna person,
          </note>
          <note>
            Rami -- eller andra; det finns numera uppenbarligen en krets
            av personer i vårt land som är kapabla och intresserade av att
            bedriva denna typ av verksamhet, även i andra städer än
          </note>
          <note>
            Stockholm; sådant har antytts i kretsarna har nu återupptagit
            sändningarna. Denna person, Rami, skall i april börja avtjäna
            sitt fängelsestraff. Han har, som justitieministern konstaterade
            i går, laglig rätt att spela in program i cellen, och han har
            redan i sina sändningar lovat att göra just det. Även om detta
            inte är olagligt, och inte bör vara det eftersom vi inte skall
            ha förhandscensur, innebär ändå detta agerande ett uppenbart hån
            mot rättssamhället och mot de lagar som vi har stiftat i riksdagen.
            I
          </note>
          <note>
            lördags deltog samma person, Rami, som talare vid en nynazistisk
            konferens i München. Bland övriga talare märktes den ökände franske
            professorn
          </note>
          <note>
            Robert Faurisson som offentligt hävdat att förintelsen av sex
            miljoner judar under andra världskriget aldrig ägt rum, samt den
            danske nazistledaren Poul Riis-Knudsen. Denne herre har dragit
            de danska myndigheternas uppmärksamhet till sig genom att öppet
            propagera för och initiera till våldsdåd mot judar och invandrare.
            Sällskapet är lindrigt talat avslöjande. Det finns uppgifter om
            planer på en liknande konferens i Stockholm eller någon annanstans
            i Sverige.
          </note>
          <note>
            Herr Rami har under de månader som gått sedan
          </note>
          <note>
            Svea hovrätt fastställde tingsrättens dom också börjat erbjuda
            sina tjänster till skolor i
          </note>
          <note>
            Stockholmstrakten. Han har vid något tillfälle lyckats bli inbjuden
            som s.k. expert till verksamhet som bedrivits på schemalagd tid,
            och han har vid ett annat tillfälle lyckats bjuda in elever till
            sin studio där han har fört samtal med dem på det kända nynazistiska
            temat att förintelsen aldrig har ägt rum.
          </note>
          <note>
            Allt sådant kan inte förhindras med lagens hjälp.
          </note>
          <note>
            Men hets mot folkgrupp i närradion skall, enligt de lagar vi
            stiftat här i riksdagen, inte vara tillåtet. Det är en grov provokation
            mot de lagar riksdagen stiftat och mot de grundvärderingar vi
            vill stå för över partigränserna, att en person som dömts för
            den grövsta rashets som förekommit i Sverige, kanske i sitt slag
            i hela Västeuropa, under efterkrigstiden, kan återuppta sin verksamhet
            nästan samtidigt som den definitiva domen i hovrätten faller och
            att han dessutom kan utnyttja sin fängelsetid till att göra nya
            program med samma innehåll som de fällda.
          </note>
          <note>
            EG-kommissionen har uppmanat medlemsstaterna att skärpa sina
            nationella lagar mot rashets -- mot bakgrund av den rasistiska
            propaganda som bedrivs intensivt i vissa länder på kontinenten.
            I Tyskland är det sedan tidigare rent av förbjudet att förneka
            att förintelsen ägt rum. I Frankrike har nationalförsamlingen
            nyligen infört en liknande bestämmelse. Vi föreslår i fyrpartimotionen
            inte något sådant. Däremot vill vi se till att den lagstiftning
            vi redan har fungerar. Vi vet nu av bitter erfarenhet att en tillräckligt
            driven och nitisk person kan sätta lagen ur spel genom att den
            tid som det är möjligt att stänga av en sändare är så pass kort
            som ett år.
          </note>
          <note>
            Jag skulle givetvis bli glad om debatten här och de nya fakta
            jag pekat på redan i dag kunde leda till att utskottets majoritet
            anslöt sig till fyrpartimotionen och därmed till reservationsyrkandet.
            Men om utskottets representanter drar sig för detta, vill jag
            ändå kunna gå härifrån förvissad om att man delar fyrpartimotionens
            grundinställning, nämligen att regeringen mycket snabbt måste
            se till att närradions regler anpassas till den nya verkligheten
            med en kraftigt intensifierad rasistisk -- och i detta fall öppet
            nynazistisk -- propaganda.
          </note>
          <note>
            Jag yrkar bifall till reservation 16.
          </note>
          <note type="speaker">
            Anf. 117 STINA GUSTAVSSON (c):
          </note>
          <note>
            Fru talman! Jag skall vid behandling av kulturutskottets betänkande
            om anslag på massmedieområdet i huvudsak uppehålla mig vid de
            reservationer som fogats till betänkandet av centerns företrädare
            i utskottet.
          </note>
          <note>
            Av budgetpropositionen framgår att regeringen uppmärksammat att
            några större bokförlag har frånträtt fackbokhandelsavtalet och
            att det inte nu går att överblicka konsekvenserna av detta. Det
            finns även en risk att fler bokförlag säger upp avtalet. Diskussioner
            har gått i den riktningen.
          </note>
          <note>
            Skulle farhågorna bli verklighet, innebär det en koncentration
            till stor omsättning. De alternativ till fackbokhandelsavtalet
            som branschledande förlag nu genomför innebär, enligt vår uppfattning
            i centern, att avtalets kulturpolitiska karaktär försvagas. Förlagens
            abonnemangsåtagande kopplas till inköpsnivåer som är ouppnåeliga
            för bokhandlarna på många orter.
          </note>
          <note>
            I betänkandet säger kulturutskottet också att förekomsten av
            en väl fungerande fackbokhandel är en förutsättning för att kvalitetslitteratur
            finns tillgänglig i hela landet. Tyvärr tycker utskottet att det
            räcker med en skrivning om att frågan följs i utbildningsdepartementet.
            Det låter vackert så.
          </note>
          <note>
            Men det är enligt centerns mening nödvändigt att regeringen får
            i uppdrag att omedelbart ta upp förhandlingar med bokförlagen
            för att säkra att samtliga fackbokhandlare kan garanteras ett
            brett boksortiment till rimliga priser. Kanske kan man komma fram
            till andra konstruktioner än nuvarande bokhandelsavtal.
          </note>
          <note>
            Vi menar vidare att Litteraturfrämjandet bedriver en mycket förtjänstfull
            verksamhet. Inte minst gäller detta läsfrämjande insatser för
            barn och ungdom. Anslaget tycker vi skall räknas upp.
          </note>
          <note>
            Så något om närradion. Närradioverksamheten är nu inne på sitt
            tolfte år. Den började blygsamt, med en försöksverksamhet på 16
            orter, tror jag det var, men har nu utvecklats till att omfatta
            ca 160 orter med en sammanlagd sändningstid på drygt 255 000
          </note>
          <note>
            timmar.
          </note>
          <note>
            På de mindre orterna, med liten sändningstid, blir kostnaderna
            för sändningshyra mycket stora.
          </note>
          <note>
            Sänder en ort t.ex. 30 timmar per vecka är kostnaderna mer än
            30 kr. per sändningstimme. En majoritet i riksdagen har också
            sett till att hyran för sändare belastas med moms, och bara det
            ökar kostnaderna med 25 %.
          </note>
          <note>
            Enligt centerns mening bör regeringen få i uppdrag att framlägga
            förslag till ekonomiskt stöd till de mindre föreningarna som skall
            baseras på kostnaden för sändarhyra.
          </note>
          <note>
            Närradionämndens verksamhet finansieras delvis genom avgifter
            från närradioföreningarna. Centern har tidigare föreslagit att
            de kostnader som närradionämnden har för myndighetsutövningen
            inte skall belasta föreningarna. Det vidhåller vi även nu.
          </note>
          <note>
            Som tidigare påtalats har det tyvärr, om ock i ett fåtal fall,
            blivit så att närradion använts för rasistisk och antidemokratisk
            propaganda. Detta kan inte på något vis försvaras utan måste fördömas.
            Det tycker jag också att utskottet har gjort, även om det har
            skett i andra ordalag. Det som står i utskottsbetänkandet står
            vi från centerns sida till fullo bakom.
          </note>
          <note>
            Det är nödvändigt att en skärpning kommer till stånd i närradiolagen,
            och det vore värdefullt om riksdagen i dag kunde få reda på något
            om det beredningsarbete som pågår i regeringskansliet och när
            ett förslag till förändring är att vänta.
          </note>
          <note>
            Fru talman! Jag ställer mig bakom de reservationer från centerns
            företrädare som finns redovisade i kulturutskottets betänkande
            nr 15, men jag yrkar bifall endast till reservation nr 10.
          </note>
          <note>
            Anf. 118 ALEXANDER CHRISOPOULOS
          </note>
          <note>
            (v):
          </note>
          <note>
            Fru talman! 306 tidskrifter har ansökt om stöd för budgetåret
            1990/91 från anslaget Stöd till kulturtidskrifter. Bidrag har
            beviljats enbart till 216
          </note>
          <note>
            tidskrifter med belopp som har varierat mellan
          </note>
          <note>
            5 000 och 240 000 kr. Antalet ansökningar tyder på att behovet
            är mycket stort och vida överstiger det av regeringen föreslagna
            anslaget.
          </note>
          <note>
            Regeringen är medveten om att det finns ett stort antal kultur-
            och idétidskrifter i Sverige som har mycket svårt att klara sig
            ekonomiskt. De har inga resurser eller ekonomiska möjligheter
            att själva svara för effektiva marknadsföringsinsatser, utbildning
            eller investeringar i ny teknik. Dessa tidskrifter spelar en mycket
            viktig roll i kultur-, idéoch samhällsdebatten och är nödvändiga
            beståndsdelar av den mångfald som är en förutsättning för en fördjupad
            demokrati.
          </note>
          <note>
            Vänsterpartiet anser att snålheten mot kulturtidskrifterna rimmar
            mycket illa med de uttalade ambitionerna om att eftersträva en
            kulturell och idémässig mångfald. Vänsterpartiet föreslår i år
            en ökning av anslaget med 5 milj.kr., och det yrkandet återfinns
            i reservation nr 2 i det betänkande som vi nu behandlar. Jag yrkar
            bifall till den reservationen.
          </note>
          <note type="speaker">
            Anf. 119 KAJ NILSSON (mp):
          </note>
          <note>
            Fru talman! Jag kan inte låta bli att först kommentera Göran
            Åstrands stora entusiasm för det europeiska kulturarvet. Min första
            anmärkning är att det kulturarvet inte är entydigt. Det finns
            ingen enhetlig europeisk kultur, utan man bör snarare tala om
            regionernas kulturarv, och där finns både huvudströmningar och
            motkulturer.
          </note>
          <note>
            Jag tycker också att Göran Åstrand försummar att ta fram vår
            egen kultur -- även vår moderna kultur.
          </note>
          <note>
            Det visar sig t.ex. att svenska författare går mycket bra i både
            Tyskland och Frankrike. Att de inte gör det i större utsträckning
            annorstädes beror väl på att vi utgör ett litet språkområde. Jag
            tycker inte att vi skall nedvärdera vårt eget kulturarv.
          </note>
          <note>
            Det är intressant att Göran Åstrand tar upp kvalitetsaspekten.
            Det passar ju bra för det som
          </note>
          <note>
            Alexander Chrisopoulos precis har talat om, nämligen kulturtidskrifterna.
            Jag skall inte utbreda mig mer om det. Från miljöpartiet har vi
            tidigare haft motioner till förmån för högre anslag till kultur-
            och idétidskrifter, som har stora svårigheter att hävda sig i
            kampen om läsarna. De har svårt att klara sig ekonomiskt, och
            de har svårt att nå ut med sina marknadsföringsåtgärder. Dessa
            svårigheter kan också vara mycket olika lokalt.
          </note>
          <note>
            Dessa tidskrifter spelar en allt större roll i debatten i det
            moderna samhället, och det borde satsas på ett lyft för dessa
            tidskrifter. Också från miljöpartiet är vi beredda att tillskjuta
            5 milj.kr. mer än regeringen. Låt det bli en tröskelhöjning. I
          </note>
          <note>
            avsaknad av egen motion vill jag yrka bifall till den med vänsterpartiet
            gemensamma reservationen, reservation nr 2.
          </note>
          <note>
            Betänkandet innehåller också ett avsnitt om bl.a.
          </note>
          <note>
            närradion. Remisstiden för närradioutredningen har nyligen gått
            ut. Vi kan nog vänta en proposition i ämnet ganska snart, och
            därför har vi inte avgett någon motion.
          </note>
          <note>
            Med den utveckling som har skett tycks det bli allt svårare att
            hävda sig för dem som närradion ursprungligen var avsedd för.
            Stora sändare, t.ex.
          </note>
          <note>
            från SAF och LO, tycks ta över. De har tydligen uppfattat närradion
            som en möjlighet att bedriva en omfattande propagandaoffensiv
            eller för att skapa ett medienät, med blockeringar och med så
            mycket sändningstid som möjligt, för att stå i startgroparna,
            färdiga att ta över med reklamfinansiering när riksdagen eventuellt
            ger klarsignal för det.
          </note>
          <note>
            Jag tycker att vi har anledning att avvakta propositionen. Närradioverksamheten
            tycks emellertid uppenbarligen vara i behov av en upprensning
            i den djungel som sändande närradiokanaler utgör i dag. Vi har
            hört exempel på detta i Håkan Holmbergs inlägg. Jag vill solidarisera
            mig med hans synpunkter och instämma i den avsky som han känner
            för den namngivna personens -- rashetsarens -- möjligheter att
            agera så fritt som han får göra. Jag delar Håkan
          </note>
          <note>
            Holmbergs grundinställning.
          </note>
          <note type="speaker">
            Anf. 120 ÅKE GUSTAVSSON (s):
          </note>
          <note>
            Fru talman! Det var en nyhet för mig att LO håller på att dominera
            bland de stora sändarna i närradion -- det kanske Kaj Nilsson
            kan utveckla närmare. Att SAF gör det är riktigt, men att LO
          </note>
          <note>
            etablerar sig på det sättet skulle jag gärna vilja veta mer om.
          </note>
          <note>
            Jag vill börja med att kommentera Göran Åstrands inledning på
            temat kvalitet och mångfald. Hans ställningstagande mynnade ut
            i att man inte skulle ge något statligt anslag till Litteraturfrämjandet
            för dess utgivning av vuxenböcker.
          </note>
          <note>
            Att staten har valt att ge ett aktivt stöd till
          </note>
          <note>
            Litteraturfrämjandet är ett uttryck för den dubbla ambitionen
            att verka för kvalitet och mångfald, och därför bör moderaterna
            kunna ställa upp på det, om de menar allvar med sitt tal om just
            kvalitet och mångfald.
          </note>
          <note>
            Det handlar om kvalitet i det avseendet att framstående svenska
            författare kommer ut till svenska folket. Det handlar om mångfald
            i dubbelt avseende: det är ett stort antal författare, och man
            når ut i de breda folklagren, t.ex. med arbetsplatsbibliotek,
            som jag antar att Göran
          </note>
          <note>
            Åstrand har studerat liksom jag. Om man tycker att litteratur
            och detta att stimulera människor att ta del av ett litterärt
            utbud är en viktig del av en aktiv statlig kulturpolitik, då är
            stödet till
          </note>
          <note>
            Litteraturfrämjandet väl använda pengar. Det finns alltså ett
            samband mellan lässtimulerande åtgärder och bokdistribution.
          </note>
          <note>
            När moderaterna explicit uttalar att kvalitet och mångfald är
            kulturpolitiska mål, menar jag att det är litet genant att gå
            emot det som medverkar till både kvalitet och mångfald.
          </note>
          <note>
            Eftersom två talare har varit inne på stödet till kulturtidskrifter
            -- det är Alexander Chrisopoulos och Kaj Nilsson -- vill jag säga
            att de insatser som under en följd av år har gjorts på det här
            området har syftat till en utveckling beträffande bl.a.
          </note>
          <note>
            marknadsföring och utbildning. Teknik är ett exempel här. Jag
            är väl medveten om att det finns svårigheter och att man har höga
            kostnader. Det är viktigt att samhället ställer upp och stimulerar
            och stödjer verksamheten. Utöver de tidigare fem miljonerna har
            vi nu gett ytterligare en miljon. Det visar att vi från majoritetens
            sida intar en positiv inställning.
          </note>
          <note>
            De flesta som har varit uppe har kommenterat närradion. Eftersom
            jag började med att polemisera med Kaj Nilsson vill jag i det
            här avseendet börja med att instämma i det han sade.
          </note>
          <note>
            Det är riktigt att remisstiden helt nyligen har gått ut. Jag
            vill minnas att tiden för remisser gick ut den sista februari.
            Enligt den information som jag har fått jobbar man nu på departementet
            för fullt med att göra en remissammanställning. Det kan möjligen
            förtjäna att noteras att det just beträffande § 13 i närradiolagen,
            som är aktuell i det här sammanhanget, finns något spridda uppfattningar
            bland remissinstanserna.
          </note>
          <note>
            Därför tycker jag det är viktigt och riktigt -- nu vänder jag
            mig speciellt till Håkan Holmberg -- att utskottet gör en markering
            som, såvitt jag kan förstå, ligger helt i linje med Håkan Holmbergs
            uppfattning. Om han inte är ute i något annat syfte borde han
            som motionär därmed rimligen vara nöjd.
          </note>
          <note>
            Det nuvarande systemet fungerar inte perfekt. Det är bakgrunden
            till att man nu diskuterar en lagändring. Å andra sidan kan man
            säga att systemet inte helt är ur funktion, för den person som
            har nämnts är faktiskt dömd till fängelse.
          </note>
          <note>
            Nu handlar det om att försöka komma fram till ett bättre interimistiskt
            förfarande, längre maximal återkallelsetid osv. Jag tror att man
            redan med nuvarande lagstiftning bör kunna säga att det vore värdefullt
            om behandlingen av yttrandefrihetsmål kunde påskyndas. Jag tycker
            att man som politiker kan tillåta sig att uttala den uppfattningen
            från denna talarstol. En sådan snabbare behandling skulle motverka
            en del av de nu negativa effekterna.
          </note>
          <note>
            Stina Gustavsson frågade mig när det kommer att hända något med
            anledning av utredningen. En här i kammaren närvarande departementschef
            har sagt till mig att regeringen räknar med att kunna lägga fram
            en proposition till hösten. Med beaktande av remissinstansernas
            synpunkter och den bearbetning som rimligen måste ske är det,
            menar jag, en acceptabel tidpunkt i dessa avseenden.
          </note>
          <note>
            Med detta, fru talman, nöjer jag mig med att yrka bifall till
            hemställan i kulturutskottets betänkande 15.
          </note>
          <note type="speaker">
            Anf. 121 GÖRAN ÅSTRAND (m) replik:
          </note>
          <note>
            Fru talman! Jag kunde i förväg räkna ut att det sätt på vilket
            jag tidigare resonerade skulle medföra replik från Åke Gustavsson.
            Det finns kanske ändå anledning att ha respekt för att man kan
            lägga det ena eller det andra i vågskålen. Vi har valt att i vågskålen
            lägga begreppet klassisk litteratur. Vi hade också velat lägga
            i vågskålen att det är viktigt att bokhandeln -- det handlar om
            distributionsstöd -- att hålla ett lager av representativ klassisk
            litteratur. Vi hade också velat lägga i vågskålen -- när vi nu
            har dess plusvärden --
          </note>
          <note>
            att man skall minska vuxendelen av verksamheten
          </note>
          <note>
            En bok för alla, om det nu skall minskas någonstans. Det är fullt
            respektabelt att tycka att vi gör en felaktig bedömning, men vi
            anser att vi gör en ur kulturpolitisk synpunkt riktig bedömning.
          </note>
          <note>
            Låt mig ytterligare framföra en synpunkt på det
          </note>
          <note>
            Åke Gustavsson sade. När vi behandlade närradiofrågan i utskottet
            framhöll vi att det fanns en mycket hård och bestämd skrivning,
            därför att den bl.a. utgör ett citat av det närradioutredningen
            säger. Det finns ingen skillnad i synsätt mellan texten i reservationen
            och utskottets text. Det säger jag med stort eftertryck. Därför
            är det så viktigt det
          </note>
          <note>
            Åke Gustavsson sade, anspelande på en i salen närvarande departementschef,
            att det verkligen händer något i den här frågan. Jag vill med
            stor kraft säga att det måste hända något i den. Alla vi som har
            upplevt vad som har sagts från den nämnda närradiostationen tar
            avstånd från det och säger att man inte får använda närradioinstrumentet
            på det sättet.
          </note>
          <note>
            Anf. 122 ALEXANDER CHRISOPOULOS
          </note>
          <note>
            (v) replik:
          </note>
          <note>
            Fru talman! Mångfald är ett honnörsord som nästan alla politiker
            ställer sig bakom. Det intressanta är bara att se hur man vill
            garantera mångfalden.
          </note>
          <note>
            Åke Gustavsson understryker betydelsen av de olika kulturtidskrifter
            som finns i dag. Han påpekar att ökningen med en knapp miljon
            i prisomläggningspengar som föreslås i budgetpropositionen har
            att göra med att man tillmäter dessa tidskrifter stor betydelse.
            Faktum kvarstår dock att vi i dag har ansökningar från 306
          </note>
          <note>
            tidskrifter, som i dag är i ekonomiska svårigheter och vill ha
            stöd för att kunna leva vidare. Anslag kan dock inte beviljas
            till mer än drygt 200
          </note>
          <note>
            tidskrifter. Det står klart att de pengar som i dag anslås inte
            räcker till för att garantera den mångfald som alla åberopar.
          </note>
          <note>
            Man bör särskilt ta hänsyn till att vi faktiskt lever i en tid
            då kulturdebatten liksom åsiktsbildningen domineras av kommersiella
            krafter, som genom sina resurser sprider ett oftast ensidigt budskap.
          </note>
          <note>
            Därför är det viktigare än någonsin att skapa förutsättningar
            för att garantera den mångfald som vi alla är överens om. Frågan
            kvarstår: Är Åke
          </note>
          <note>
            Gustavsson beredd att bidra till en ökning av anslaget till kulturtidskrifter
            med de blygsamma 5
          </note>
          <note>
            milj.kr. som vi föreslår? Är mångfalden värd dessa
          </note>
          <note>
            5 milj.kr.
          </note>
          <note type="speaker">
            Anf. 123 HÅKAN HOLMBERG (fp) replik:
          </note>
          <note>
            Fru talman! Den motion som var utgångspunkten för mitt tidigare
            inlägg är en fyrpartimotion. Redan detta torde klart ange att
            det inte finns några syften bakom den annat än det syfte som står
            i motionen, nämligen att så fort som möjligt få till stånd en
            ändring av den dess värre otillräckliga lagstiftningen. Det finns
            en speciell aspekt på detta.
          </note>
          <note>
            Det hör till bakgrunden att de sändningar som jag här har nämnt
            ibland har innehållit direkt hotfulla formuleringar riktade mot
            enskilda personer eller mot judar som grupp i Sverige, vilka lyssnarna
            uppmanas att ta itu med på lämpligt sätt. Det är orimligt att
            de som känner sig hotade av den här verksamheten -- och de är
            inte få -- skall behöva befinna sig i en situation där de år efter
            år måste anmäla dessa sändningar utan att påföljden någonsin blir
            effektiv. Detta är allvarligt.
          </note>
          <note>
            Jag kan dessutom tillägga att den här verksamheten, som har bedrivits
            i Sverige några år, har lett till internationell uppmärksamhet.
            Det har skrivits om dessa sändningar i internationell press.
          </note>
          <note>
            Sverige har skämt ut sig litet grand genom att det här har kunnat
            pågå under lång tid.
          </note>
          <note>
            Nu har företrädare för fyra partier i sak instämt i motionens
            syfte. Regeringen kan alltså räkna med en solid majoritet i riksdagen
            så fort det läggs fram ett förslag. Jag hoppas verkligen att det
            skall hända något före hösten. Det börjar nämligen bli påfrestande
            att se hur den här verksamheten kan bedrivas på detta sätt. Att
            stoppa denna verksamhet vore den mest angelägna insats för demokratin
            som just nu kan göras i Sverige.
          </note>
          <note type="speaker">
            Anf. 124 KAJ NILSSON (mp) replik:
          </note>
          <note>
            Fru talman! Jag skall försöka utveckla den nyhet som Åke Gustavsson
            efterlyste beträffande talet om att LO skulle dominera närradion.
            Jag uttryckte mig nog inte riktigt så. LO-radion, som heter
          </note>
          <note>
            Fotfolket, vill verkligen skapa ett nytt etermedienät, ett slags
            motsvarighet till A-pressen.
          </note>
          <note>
            Det betyder att man lägger beslag på 18 timmar per dag och 80
            timmar per vecka i sändningstid. Det gör i sin tur att det blir
            svårt för mindre närradioorganisationer att komma till tals. Det
            finns ett fall som gäller radio Skap. Den representerar alla i
            Sverige som sysslar med skapande av svensk populärmusik, jazz,
            schlagermusik, visor och teatermusik. Man har klagat hos närradionämnden
            därför att man inte anser sig ha fått tillräcklig sändningstid.
            Fotfolket hävdade att Skap och svensk populärmusik hade mindre
            behov av närradio samt att Fotfolket behövde alla timmar för ''viktig
            information till ombudsmän och arbetsplatser''. Enligt en tidningsuppgift
            skulle radio Fotfolket nästan uteslutande och non-stop sända internationell
            popmusik, enklare omröstningar och tävlingar. Det är den typen
            av utbredning till förfång för mindre närradioföretag som jag
            har syftat på.
          </note>
          <note type="speaker">
            Anf. 121 GÖRAN ÅSTRAND (m) replik:
          </note>
          <note>
            Fru talman! Jag kunde i förväg räkna ut att det sätt på vilket
            jag tidigare resonerade skulle medföra replik från Åke Gustavsson.
            Det finns kanske ändå anledning att ha respekt för att man kan
            lägga det ena eller det andra i vågskålen. Vi har valt att i vågskålen
            lägga begreppet klassisk litteratur. Vi hade också velat lägga
            i vågskålen att det är viktigt för bokhandeln -- det handlar om
            distributionsstöd -- att hålla ett lager av representativ klassisk
            litteratur. Vi hade dessutom velat lägga i vågskålen -- när vi
            nu har dessa plusvärden -- att man skall minska vuxendelen av
            verksamheten En bok för alla, om det nu skall minskas någonstans.
            Det är fullt respektabelt att tycka att vi gör en felaktig bedömning,
            men vi anser att vi gör en ur kulturpolitisk synpunkt riktig bedömning.
          </note>
          <note>
            Låt mig ytterligare framföra en synpunkt på det
          </note>
          <note>
            Åke Gustavsson sade. När vi behandlade närradiofrågan i utskottet
            framhöll vi att det fanns en mycket hård och bestämd skrivning,
            därför att den bl.a. utgör ett citat av det närradioutredningen
            säger. Det finns ingen skillnad i synsätt mellan texten i reservationen
            och utskottets text. Det säger jag med stort eftertryck. Därför
            är det så viktigt det
          </note>
          <note>
            Åke Gustavsson sade, anspelande på en i salen närvarande departementschef,
            att det verkligen händer något i den här frågan. Jag vill med
            stor kraft säga att det måste hända något i den. Alla vi som har
            upplevt vad som har sagts från den nämnda närradiostationen tar
            avstånd från det och säger att man inte får använda närradioinstrumentet
            på det sättet.
          </note>
          <note>
            Anf. 122 ALEXANDER CHRISOPOULOS
          </note>
          <note>
            (v) replik:
          </note>
          <note>
            Fru talman! Mångfald är ett honnörsord som nästan alla politiker
            ställer sig bakom. Det intressanta är bara att se hur man vill
            garantera mångfalden.
          </note>
          <note>
            Åke Gustavsson understryker betydelsen av de olika kulturtidskrifter
            som finns i dag. Han påpekar att ökningen med en knapp miljon
            i prisomläggningspengar, som föreslås i budgetpropositionen, har
            att göra med att man tillmäter dessa tidskrifter stor betydelse.
            Faktum kvarstår dock att vi i dag har ansökningar från 306
          </note>
          <note>
            tidskrifter, som i dag är i ekonomiska svårigheter och vill ha
            stöd för att kunna leva vidare. Anslag kan dock inte beviljas
            till mer än drygt 200
          </note>
          <note>
            tidskrifter. Det står klart att de pengar som i dag anslås inte
            räcker till för att garantera den mångfald som alla åberopar.
          </note>
          <note>
            Man bör särskilt ta hänsyn till att vi faktiskt lever i en tid
            då kulturdebatten liksom åsiktsbildningen domineras av kommersiella
            krafter, som genom sina resurser sprider ett oftast ensidigt budskap.
          </note>
          <note>
            Därför är det viktigare än någonsin att skapa förutsättningar
            för att garantera den mångfald som vi alla är överens om. Frågan
            kvarstår: Är Åke
          </note>
          <note>
            Gustavsson beredd att bidra till en ökning av anslaget till kulturtidskrifter
            med de blygsamma 5
          </note>
          <note>
            milj.kr. som vi föreslår? Är mångfalden värd dessa
          </note>
          <note>
            5 milj.kr?
          </note>
          <note type="speaker">
            Anf. 123 HÅKAN HOLMBERG (fp) replik:
          </note>
          <note>
            Fru talman! Den motion som var utgångspunkten för mitt tidigare
            inlägg är en fyrpartimotion. Redan detta torde klart ange att
            det inte finns några syften bakom den annat än det syfte som står
            i motionen, nämligen att så fort som möjligt få till stånd en
            ändring av den dess värre otillräckliga lagstiftningen. Det finns
            en speciell aspekt på detta.
          </note>
          <note>
            Det hör till bakgrunden att de sändningar som jag här har nämnt
            ibland har innehållit direkt hotfulla formuleringar riktade mot
            enskilda personer eller mot judar som grupp i Sverige, vilka lyssnarna
            uppmanas att ta itu med på lämpligt sätt. Det är orimligt att
            de som känner sig hotade av den här verksamheten -- och de är
            inte få -- skall behöva befinna sig i en situation där de år efter
            år måste anmäla dessa sändningar utan att påföljden någonsin blir
            effektiv. Detta är allvarligt.
          </note>
          <note>
            Jag kan dessutom tillägga att den här verksamheten, som har bedrivits
            i Sverige några år, har lett till internationell uppmärksamhet.
            Det har skrivits om dessa sändningar i internationell press.
          </note>
          <note>
            Sverige har skämt ut sig litet grand genom att det här har kunnat
            pågå under lång tid.
          </note>
          <note>
            Nu har företrädare för fyra partier i sak instämt i motionens
            syfte. Regeringen kan alltså räkna med en solid majoritet i riksdagen
            så fort det läggs fram ett förslag. Jag hoppas verkligen att det
            skall hända något före hösten. Det börjar nämligen bli påfrestande
            att se den här verksamheten bedrivas på detta sätt. Att stoppa
            denna verksamhet är den mest angelägna insats för demokratin som
            just nu kan göras i Sverige.
          </note>
          <note type="speaker">
            Anf. 124 KAJ NILSSON (mp) replik:
          </note>
          <note>
            Fru talman! Jag skall försöka utveckla den nyhet som Åke Gustavsson
            efterlyste apropå talet om att
          </note>
          <note>
            LO skulle dominera närradion. Jag uttryckte mig nog inte riktigt
            så. LO-radion, som heter Fotfolket, vill verkligen skapa ett nytt
            etermedienät, ett slags motsvarighet till A-pressen. Det betyder
            att man lägger beslag på 18 timmar per dag och 80 timmar per vecka
            i sändningstid. Det gör i sin tur att det blir svårt för mindre
            närradioorganisationer att komma till tals.
          </note>
          <note>
            Det finns ett fall som gäller radio Skap. Den representerar alla
            i Sverige som sysslar med skapande av svensk populärmusik, jazz,
            schlagermusik, visor och teatermusik. Man har klagat hos närradionämnden
            därför att man inte anser sig ha fått tillräcklig sändningstid.
            Fotfolket hävdade att Skap och svensk populärmusik hade mindre
            behov av närradio samt att Fotfolket behövde alla timmar för ''viktig
            information till ombudsmän och arbetsplatser''. Enligt en tidningsuppgift
            skulle radio Fotfolket nästan uteslutande och non-stop sända internationell
            popmusik, enklare omröstningar och tävlingar. Det är den typen
            av utbredning till förfång för mindre närradioföretag som jag
            har syftat på.
          </note>
          <note type="speaker">
            Anf. 125 ÅKE GUSTAVSSON (s) replik:
          </note>
          <note>
            Fru talman! Jag tror inte att enbart LO står bakom radio Fotfolket,
            som Kaj Nilsson talade om.
          </note>
          <note>
            Dessutom är villkoren för närradiosändningar mycket olika på
            skilda platser. Själv har jag erfarenheter från Jönköpings län.
            Den verklighet som Kaj Nilsson beskriver återspeglas inte i huvuddelen
            av landets närradioområden.
          </note>
          <note>
            Självklart är det orimligt att bedriva en närradioverksamhet,
            oavsett vilken, och säger att den viktigaste uppgiften är att
            ge information till ombudsmännen. Jag har svårt att tänka mig
            att man utåt har formulerat sitt ställningstagande så.
          </note>
          <note>
            Däremot kan jag hålla med Kaj Nilsson om det han sade i sitt
            första inlägg, att en stor sändare av program som SAF ger mycket
            information. Men det Kaj Nilsson säger om LO och radio Fotfolket
            tycker jag, om han ursäktar mig, är något malplacerat.
          </note>
          <note>
            Jag skall inte polemisera mot Håkan Holmberg utan konstaterar
            bara följande med anledning av hans påstående att syftet var att
            så småningom få till stånd en ändring av lagen: Det syftet når
            man genom att ansluta sig till utskottets klara skrivning.
          </note>
          <note>
            Syftet är alltså uppnått, och det var därför jag sade att det
            var onödigt att reservera sig. Håkan
          </note>
          <note>
            Holmberg kan som motionär med gott mod rösta på utskottsmajoritetens
            förslag.
          </note>
          <note>
            Till Alexander Chrisopoulos vill jag säga att det inte är fråga
            om vitt eller svart när det handlar om att ge anslag. Det finns
            alltid nyanser att ta hänsyn till. Jag är inte säker på att det
            är rimligt att alla 306
          </note>
          <note>
            tidskrifter som har ansökt om pengar skall ha det.
          </note>
          <note>
            Det kan faktiskt finnas något fall då det inte är rimligt att
            man är med om att finansiera verksamheten med samhällsmedel. Men
            självfallet vill jag gärna medverka till att dessa tidskrifter
            får chansen att leva, utvecklas och verka. Genom detta beslut
            medverkar jag också till att de får ett stöd.
          </note>
          <note>
            Även om man inte skall förhäva sig, tror jag mig kunna påstå
            att Sverige är unikt när det gäller omfattningen av stöd till
            kulturtidskrifter.
          </note>
          <note>
            Låt mig slutligen säga att jag inte riktigt hänger med i Görans
            Åstrands vågskålsresonemang. Det utgår faktiskt, vilket framgick
            av mitt första anförande, ett stöd för lagerhållning av klassisk
            litteratur till bokhandeln. Det är viktigt ur kulturpolitisk synpunkt
            att vi satsar på kanske något udda musik, på kulturtidskrifter
            och på att nå ut med litteratur av god kvalitet till många människor.
            Det tycker jag är det avgörande. Att sedan kalla det för vågskål
            eller använda ett annat bildspråk kan kanske diskuteras. Målet
            är att nå ut med detta utbud. Jag tror att Sverige som jag sade,
            är unikt i det avseendet.
          </note>
          <note type="speaker">
            Anf. 126 KAJ NILSSON (m) replik:
          </note>
          <note>
            Fru talman! Jag vill i rättvisans namn säga att liknande fall
            har inträffat, där SAFs stationer inte har velat ge tid till en
            mindre lokal förening. Dessa fall har också behandlats av närradionämnden.
          </note>
          <note type="speaker">
            Anf. 127 GÖRAN ÅSTRAND (m) replik:
          </note>
          <note>
            Fru talman! I Åke Gustavssons replik till mig fanns det tre om
            -- om man gör så, om man gör så och om man gör så. Det var med
            andra ord ett antal frågetecken.
          </note>
          <note>
            Vår reservation, nr 9, handlar om en översyn av litteraturstödets
            utformning och inriktning. Det går alldeles utmärkt att instämma
            i den reservationen.
          </note>
          <note>
            Så uttryckte sig också Åke Gustavsson tidigare till en annan
            talare. Då får vi den översyn som uppenbarligen både Åke Gustavsson
            och jag vill ha.
          </note>
          <note type="speaker">
            Anf. 128 HÅKAN HOLMBERG (fp) replik:
          </note>
          <note>
            Fru talman! Det är, Åke Gustavsson, helt enkelt så, att jag och
            åtskilliga andra anser att det vore fullt möjligt att på en punkt
            bryta ur ett av de förslag som finns i utredningen Lokalt ledd
            närradio, nämligen den s.k. 5-årsregeln. Det är en väldigt enkel
            åtgärd. Det skulle man i princip kunna fatta beslut om redan nu,
            och det är därför vi i motionen har begärt det. Vi har däremot
            i motionen avstått från att yrka på någon allmän snabbehandling
            av alltsammans. Men just på denna punkt vore det fullt möjligt
            att göra det.
          </note>
          <note>
            Om detta yrkande faller vid omröstningen tänker jag emellertid
            inte ta det till intäkt för att påstå att utskottsmajoriteten
            hade en annan uppfattning i sak. Så är det inte. Jag kommer tvärtom
            att berömma utskottsmajoriteten närhelst jag blir tillfrågad om
            detta och säga att de stora partierna i riksdagen -- och jag hoppas
            kunna säga alla partier -- är överens om att en ändring här måste
            ske mycket snabbt.
          </note>
          <note type="speaker">
            Anf. 129 ÅKE GUSTAVSSON (s) replik:
          </note>
          <note>
            Fru talman! Jag hoppas att Håkan Holmberg fortsätter att berömma
            utskottsmajoritetens skrivning på denna punkt.
          </note>
          <note>
            Skälet till att man inte nu skall bryta ut förslaget är att remissinstanserna
            faktiskt kan ha synpunkter som i detta avseende kan vara värda
            att betrakta.
          </note>
          <note>
            Rent allmänt är det dessutom så, att om man skall ändra på lagstiftningen,
            så är det naturligt att ta allt i ett sammanhang. Slutligen vill
            jag påpeka att det inte tar så förtvivlat lång tid förrän vi får
            en ny lagstiftningen på det här området.
          </note>
          <note>
            Jag skall inte heller bråka så mycket mer med
          </note>
          <note>
            Göran Åstrand. Jag byter gärna ut prepositionen
          </note>
          <note>
            ''om'' mot prepositionen ''när'', så kanske det hela löser sig.
          </note>
          <note>
            Anf. 130 ANN-CATHRINE HAGLUND
          </note>
          <note>
            (m):
          </note>
          <note>
            Fru talman! Även jag tar till orda i min egenskap av en av dem
            som skrivit under flerpartimotionen
          </note>
          <note>
            Kr349. Jag skall emellertid göra mitt inlägg mycket kort genom
            att bara instämma i vad Håkan
          </note>
          <note>
            Holmberg har sagt.
          </note>
          <note>
            Att närradion skulle användas för rasistisk och antisemitisk
            propaganda var det ingen som förutsåg eller -- tror jag -- ens
            kunde föreställa sig. Nu vet vi alla att vi var för godtrogna
            i det avseendet. I Radio
          </note>
          <note>
            Islams sändningar förekommer öppen antisemitism och nynazism
            av ett slag som jag aldrig trodde att man skulle få höra i Sverige.
            Dessa sändningar är ett eko från en tid av fasa, som inte får
            komma igen.
          </note>
          <note>
            Det måste finnas möjligheter att snabbt och effektivt ingripa
            mot program som innehåller rasism. Utskottet delar den uppfattningen,
            vilket egentligen är självklart. Liksom Håkan Holmberg kommer
            även jag att ge utskottet beröm för det.
          </note>
          <note>
            Men jag anser samtidigt att det hade varit bra om utskottet klarare
            hade markerat sitt stöd för närradioutredningens förslag till
            en skärpning av
          </note>
          <note>
            13 § och föreslagit riksdagen att besluta i enlighet med vår
            motion. Det hade snabbare gjort lagen effektivare, och det hade
            därmed också gjort demokratin starkare.
          </note>
          <note>
            Fru talman! Även jag vill yrka bifall till reservation
          </note>
          <note>
            16, eftersom den reservationen stämmer överens med vårt yrkande
            i motion 349.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 mars.)
          </note>
          <note>
            17 § Stöd till turism och rekreation
          </note>
          <note>
            Föredrogs
          </note>
          <note>
            kulturutskottets betänkande
          </note>
          <note>
            1990/91:KrU16 Stöd till turism och rekreation
          </note>
          <note>
            (prop. 1990/91:100 delvis).
          </note>
          <note type="speaker">
            Anf. 131 INGRID SUNDBERG (m):
          </note>
          <note>
            Fru talman! Att söka i gamla kulturutskottsbetänkanden efter
            turism kan vara ganska besvärligt. Man märker att turistfrågorna
            har aktualiserats i mycket högre grad under de senare åren, och
            det kanske inte är att undra på. På
          </note>
          <note>
            70-talet behandlades knappast turismen i riksdagen.
          </note>
          <note>
            Vad som har hänt är naturligtvis att resandet i hela världen
            har ökat. Svenskarna reser mycket utomlands; Sverige lär vara
            det land i vilket man per innevånare reser mest utomlands på semestern.
          </note>
          <note>
            Utlänningar reser tyvärr betydligt mindre till
          </note>
          <note>
            Sverige, vilket har medfört att vårt turistnetto har blivit alltmer
            negativt. Om utvecklingen fortsätter kommer det att närma sig
            20 miljarder kronor per år.
          </note>
          <note>
            Det är synd om Sveriges turistråd. Det är synd om rådet som helhet
            och om dess anställda, som säkert alla gör sitt bästa. Hela tiden
            är de utsatta för många olika och divergerande krav, som måste
            skapa osäkerhet och vilsenhet om vad de egentligen skall arbeta
            med.
          </note>
          <note>
            De flesta länder har någon motsvarighet till turistrådet, organisationer
            -- ofta fristående från staten -- som skall främja det egna landet
            som turistland och som skall bidra till att landet i den internationella
            konkurrensen ställer sig attraktivt och förmår dra till sig resande
            från andra länder.
          </note>
          <note>
            Därmed bidrar man till inkomst av främmande valuta och även ökad
            sysselsättning vad gäller hotell- och restaurangnäringen.
          </note>
          <note>
            De synpunkterna var också viktiga när Sveriges turistråd bildades.
            Det ökande turistresandet till andra länder krävde motåtgärder
            för att inte det ekonomiska utfallet av svensk turism skulle bli
            alltför negativt samtidigt som den svenska turistnäringen skulle
            erbjudas goda arbetsmöjligheter.
          </note>
          <note>
            Så började man emellertid se på turismen ur social synpunkt.
            Alla reste inte bort på sin semester, och vissa delar av vårt
            land, som i och för sig utgör fina turistmål, kände sig eftersatta
            ur turistsynpunkt.
          </note>
          <note>
            Turistpolitiken blev alltmer en fråga om social verksamhet och
            regionalpolitiska bedömningar, och rekreationspolitiken blev ett
            område som berördes i många olika propositioner och motioner.
          </note>
          <note>
            Nu började det trassla till sig för turistrådet.
          </note>
          <note>
            Jag delar uppfattningen att det är angeläget att ingen grupp
            i landet hindras att resa och njuta av semestern. Jag är medveten
            om de stora och mycket viktiga satsningar som har gjorts för att
            underlätta handikappades resor, och på det området kan säkert
            göras ännu mer.
          </note>
          <note>
            Men jag delar inte uppfattningen att det skall vara
          </note>
          <note>
            Sveriges turistråds uppgift att få t.ex. LO-
          </note>
          <note>
            kollektivet, som har nämnts i debatten, att resa i större omfattning.
            Dess medlemmar torde i mycket hög grad svara för resandet till
            kända turistorter utanför Sverige, och de som inte reser skulle
            säkert inte gynnas av att turistrådet gör satsningar för att få
            dem att resa i Sverige. Däremot är det en social och facklig uppgift
            att öka jämställdheten vad gäller turistresor, på samma sätt som
            den statliga regionalpolitiken naturligtvis måste ta med investeringar
            på turistområdet i sin verksamhet och i sina planer.
          </note>
          <note>
            Inte heller skall Sveriges turistråd lägga sociala aspekter på
            olika typer av markanvändning.
          </note>
          <note>
            Riksrevisionsverket har ju granskat verksamheten vid turistrådet,
            och man pekade då på de olika mål som har satts upp för verksamheten
            i fråga. Man ifrågasatte om turistrådet verkligen skulle ägna
            sig åt sociala frågor och regionalpolitik. Enligt RRV
          </note>
          <note>
            bör turistrådets huvuduppgift vara att med producenternas intresse
            som utgångspunkt och utifrån ett nationellt perspektiv, som sektorsorgan
            främja en ökning av turismen i Sverige.
          </note>
          <note>
            Riksdagens revisorer har därefter granskat måluppfyllelsen, med
            hänsyn tagen till de mål som riksdagen har fattat beslut om. Man
            har alltså undersökt huruvida och på vilket sätt turistrådet uppfyller
            dessa mål. Riksdagens revisorer var inte särskilt nöjda med måluppfyllelsen,
            och kritiken utmynnade i att det tillsattes en särskild utredningsman,
            som skall föreslå en mer klart avgränsad verksamhet för rådet.
            Utredningen skall vara färdig i början av sommaren.
          </note>
          <note>
            Situationen för turistrådet är alltså inte lätt.
          </note>
          <note>
            Samtidigt som man vet att verksamheten på något sätt kommer att
            förändras, står man inför en ny turistsäsong. Rapporter för den
            kommande påskferien visar att bokningarna till utlandet är fulla
            och överfulla medan de svenska turistmålen har en alltför liten
            beläggning. Till stor del beror detta naturligtvis på de kostnadsökningar
            som införandet av höjd moms på turisttjänster har medfört.
          </note>
          <note>
            Man kan inte begära att ett organ som turistrådet skall fungera
            med de diffusa mål som en riksdagsmajoritet har satt upp. Även
            organisationen av turistrådet kan med all rätt ifrågasättas. Marknadsföring
            och samverkansfrågor är viktiga.
          </note>
          <note>
            Vi moderater har i reservation nr 4 yrkat på att riksdagen redan
            nu skall ge klarare linjer för turistrådets verksamhet. Genom
            ett bifall till vår reservation skulle det kunna bli fallet, och
            förhoppningar finns om att verksamheten kan utformas på ett riktigt
            sätt.
          </note>
          <note>
            I dag går 123 miljoner till turistrådet. Att splittra dessa pengar
            på olika uppgifter ger en dålig utdelning av medlen. I längden
            vore det säkert mera effektivt att låta turistnäringen ha sitt
            eget organ som aktivt arbetar med att marknadsföra sin verksamhet
            och bidrar till att minska underskottet i turistbalansen. Riksdagen
            skulle då kunna ägna sig åt rekreationspolitiken.
          </note>
          <note>
            Många kan kanske hålla med om vad som stod i
          </note>
          <note>
            Svenska Dagbladet häromdagen. Om man inte kan enas om huruvida
            turistrådet skall främja eller motarbeta turismen i vårt land,
            kan man lika väl lägga ner det.
          </note>
          <note>
            Fru talman! Ett sådant yrkande har jag inte, men väl ett yrkande
            om bifall till reservation nr 4 i kulturutskottets betänkande.
          </note>
          <note type="speaker">
            Anf. 132 LOLA BJÖRKQUIST (fp):
          </note>
          <note>
            Fru talman! Turismen är en av de största näringarna i världen,
            och den förväntas öka. Det är därför viktigt att Sverige kan fånga
            upp dessa trender. Sverige har enastående förutsättningar att
            bli ett attraktivt turistland.
          </note>
          <note>
            Vi svenskar uppskattar självfallet Sverige och landets natur.
            Men hur fantastiskt den egentligen är förstår man först när man
            har besökt länder där miljön är förstörd eller starkt hotad. Förra
            sommaren hade vi besök av goda vänner från det tidigare DDR. För
            dem räckte det med att sitta i en skogsbacke söder om Ydre och
            äta en medhavd matsäck. För dem var det nästintill paradiset.
            Det är därför mycket viktigt att vi ser till att vi kan marknadsföra
            Sverige på ett riktigt sätt. Det gäller i synnerhet när vi vet
            att om det blir demokrati och förstärkt ekonomi i östländerna,
            så är man därifrån mycket intresserad av att komma till Sverige.
          </note>
          <note>
            Människor i allmänhet söker sig också till resmål där man kan
            få tillgång till ren miljö och ren luft.
          </note>
          <note>
            Man vill ha specifika individuella lösningar på sin semester.
            Man vill ha kvalitet. Allt detta har vi i
          </note>
          <note>
            Sverige.
          </note>
          <note>
            Det har varit fullkomligt självklart för svenskar att sätta sig
            i chartrade flygplan eller bussar och åka utomlands. Det borde
            framöver kunna bli lika självklart med chartertrafik till Sverige.
            Ekonomin i de sydeuropeiska länderna har blivit bättre, och man
            reser mera. Det vore konstigt om vi inte skulle kunna fånga upp
            de trenderna.
          </note>
          <note>
            Svensken själv använder alldeles för mycket pengar till att resa
            utomlands. Därför har vårt turistvalutaunderskott ökat genom åren.
            Det rör sig nu om 19 miljarder. För att minska detta underskott
            måste vi se till att vi får fler utländska turister och att fler
            svenskar turistar i Sverige. Det finns alla möjligheter att vända
            de negativa trenderna.
          </note>
          <note>
            Som fru ordförande sade, har man inte diskuterat turismen särskilt
            mycket tidigare. Vi kan själva se hur splittrade turismfrågorna
            är i riksdagen. En turismmotion hamnar i många olika utskott.
            Det kan gälla utbildningsutskottet, arbetsmarknadsutskottet, skatteutskottet,
            näringsutskottet m.fl. Därför är det mycket viktigt att vi får
            en ordentlig diskussion i landet om turismen. Det behövs för att
            man skall kunna samordna alla insatser på ett bra sätt.
          </note>
          <note>
            Turist- och rekreationssektorn är mycket stor.
          </note>
          <note>
            200 000 människor är anställda i den branschen.
          </note>
          <note>
            Det är lika många som sammantaget är anställda inom papperstillverkningen
            och den grafiska industrin. I vissa glesbygder är turismen t.o.m.
          </note>
          <note>
            huvudnäringen, och den har blivit en av våra basindustrier. Det
            är därför så viktigt att man tar ett samlat grepp omkring turismen.
          </note>
          <note>
            I dag skulle vi här i riksdagen ta ställning till förslag från
            riksdagens revisorer angående Sveriges turistråd som rör ett av
            de mål som riksdagen har satt upp, det sociala målet.
          </note>
          <note>
            För att undvika missförstånd har vi i reservation nr 1 poängterat
            att de mål som riksdagen har satt upp bör ligga fast. Däremot
            kan man diskutera vem som skall ha ansvaret för dem.
          </note>
          <note>
            I dag har turistrådet ansvaret för samtliga mål. Som fru ordförande
            sade tidigare, har det blivit en övermäktig uppgift. Riksrevisionsverket
            gjorde i sin undersökning helt klart att målen var alldeles för
            vida. Man hade förslag på att vissa av målen skulle lyftas ut
            från turistrådets ansvarsområde.
          </note>
          <note>
            Varken i motionen eller i betänkandet har vi föregripit utredaren
            genom att tala om exakt hur vi vill ha det. Jag kan dock säga
            att vi lutar mera åt det håll som riksrevisionsverket har föreslagit.
          </note>
          <note>
            Riksdagens revisorer ansåg ju tvärtom att turistrådet mera skulle
            arbeta med de sociala målen. Det finns dock andra sektorer och
            organ i
          </note>
          <note>
            Sverige som kan arbeta bättre med de sociala målen än vad turistrådet
            kan. Därför lutar jag mera emot det förslag som moderaterna har
            i sin reservation.
          </note>
          <note>
            Vi vill dock ha en bred diskussion kring turismen när utredaren
            är klar med sina förslag. Därför tycker vi i reservation nr 3
            att det är viktigt att riksdagen får ta del av utredarens förslag,
            så att inte regeringen själv bestämmer hur det skall bli med turistrådets
            verksamhet.
          </note>
          <note>
            Jag yrkar således bifall till reservation nr 3 och kommer att
            begära votering på den reservationen.
          </note>
          <note>
            Det är självfallet viktigt att även de sociala målen uppfylls.
            Folkpartiet liberalerna har många förslag till hur de sociala
            målen skall kunna förverkligas för handikappade, det glömda Sverige,
            i andra motioner som kommer att behandlas i riksdagen och som
            jag hoppas att vi kommer att få stöd för.
          </note>
          <note>
            I övrigt innehåller den turistmotion som vi har lagt fram många
            andra frågor som kommer att behandlas i andra utskott. Jag tar
            därför inte upp dessa frågor i dag. Det rör sig dock om utbildning,
            inlandsbanans bevarande, att vi vill ha tillbaka laxen i Norrlandsälvarna
            och att det är viktigt att man utvecklar kultur och turism och
            tar vara på de lokala möjligheterna.
          </note>
          <note>
            Vi har i en reservation också begärt att regeringen skall intensifiera
            sina diskussioner med arbetsmarknadens parter för att sprida semestrar
            och sportlov. Det är mycket viktigt för beläggningen på våra anläggningar.
            Bäddarna är i genomsnitt bara upptagna till 30 %, och på vissa
            orter är beläggningen ännu lägre. Det vore därför värdefullt med
            en spridning av semestrar och sportlov.
          </note>
          <note>
            Sammanfattningsvis vill jag säga att det viktiga är att vi får
            en sammanhållen diskussion och att vi får ordning på landets ekonomi.
            Då kan vi ännu lättare fördela resurserna, så att de som har det
            svårt får bra rekreationsmöjligheter. Det behövs en genomtänkt
            utbildning och en framgångsrik marknadsföring.
          </note>
          <note>
            Vi har i det här läget inte föreslagit någon sänkning eller höjning
            av medlen till turistrådet, utan vi stöder tills vidare förslaget
            om ett oförändrat anslag.
          </note>
          <note type="speaker">
            Anf. 133 STINA ELIASSON (c):
          </note>
          <note>
            Fru talman! Turismen är en växande näring, och den är av stor
            ekonomisk betydelse för vårt land.
          </note>
          <note>
            Jag kommer i mitt anförande att ägna mig åt några områden som
            berörs i centerreservationer.
          </note>
          <note>
            De mål som riksdagen år 1984 satte upp för turismen bör ligga
            fast. För säkerhets skull repeterar jag målen. Turismen skall:
          </note>
          <note>
            -- förbättra svensk bytesbalans,
          </note>
          <note>
            -- öka sysselsättningen,
          </note>
          <note>
            -- stödja regional utveckling,
          </note>
          <note>
            -- medverka till att förbättra möjligheterna för breda folkgrupper
            till turism och rekreation -- det s.k. sociala målet.
          </note>
          <note>
            För att målen skall kunna uppfyllas måste det finnas en allvarligt
            menad och genomtänkt strävan och strategi. Regeringens strategi
            kan inte ha varit riktigt genomtänkt. Hur skattereformen har slagit
            för turistföretag kan inte vara okänt.
          </note>
          <note>
            Jag vill exemplifiera med Jämtlands län. På bara ett år har turismen
            i Jämtlands län tappat en fjärdedel av sin marknad. Värst har
            hotellen i länet drabbats.
          </note>
          <note>
            På ett år har hotellens gästnätter minskat med
          </note>
          <note>
            34 %. Detta är färska siffror, som har tagits fram av
          </note>
          <note>
            Sveriges turistråd på beställning av statistiska centralbyrån.
            Utvecklingen för turismen i
          </note>
          <note>
            Jämtlands län är dyster, och risken är nu stor att många företag
            slås ut. Klart är att kostnaderna är för höga, och till detta
            bidrar turistmomsen starkt.
          </note>
          <note>
            Liknande förhållanden kan redovisas från andra håll i landet
            litet här och var.
          </note>
          <note>
            Turistmomsen är ett av de största hindren för möjligheten att
            utveckla turistnäringen.
          </note>
          <note>
            Ett annat hinder är de dåliga vägarna. Turister åker bara en
            gång till en turistanläggning, som i sig själv kan vara alldeles
            utmärkt, om vägen dit är sådan att den inte gör någon glad --
            smal, krokig, slirig, tvättbrädeslik osv., en väg där turisterna
            skall skaka fram i bussar eller egna bilar. Alltså måste investeringar
            i ordentliga vägar vara med när man styr mot de turistmål som
            handlar om att öka sysselsättningen och att stödja regional utveckling.
          </note>
          <note>
            Förra veckan ramlade ytterligare en stor sten ned i vägen för
            turistnäringen. En majoritet i riksdagen röstade bort Inlandsbanan.
            Det har redan inneburit att flera reseföretag för säkerhets skull
            avbokat ett tiotal paketresor på Inlandsbanan, till förtvivlan
            för folk som arbetar med och för dessa resandegrupper. Det gäller
            t.ex. lanthandlare, stugbyägare och alla dem som förberett olika
            aktiviteter för resande på Inlandsbanan.
          </note>
          <note>
            I centern anser vi att det är nödvändigt att påminna regeringen
            om turismmålen. Det som föranleder oss att påminna om målen är
            bl.a. de avsteg från målvägarna som jag har gett exempel på. En
            samordning och ett samarbete mellan olika politikområden borde
            vara någonting självklart.
          </note>
          <note>
            Först härigenom kan det bli en helhet. Det är klart att vi blir
            misstänksamma och oroliga när beslut som går i rakt motsatt riktning
            mot de uppställda målen genomdrivs. Det är därför viktigt att
            påminna regeringen om de uppställda målen, innan urspårningen
            blir ännu värre.
          </note>
          <note>
            Fru talman! Jag yrkar bifall till reservation nr 1.
          </note>
          <note>
            Turismen har stor betydelse för landets näringsliv, och turismen
            är en näring som ökar. Inte minst med vetskap om den lågkonjunktur
            som vi är mitt inne i och med tanke på att det ena varslet efter
            det andra når oss, är det viktigt att satsa offensivt. Därför
            vill centern anslå 133 milj.kr. till turistrådet. Det är 10
          </note>
          <note>
            milj.kr. mer än vad regeringen har i sin budget, som realt innebär
            en minskning av anslaget till turistrådet.
          </note>
          <note>
            Jag yrkar bifall till reservation 10.
          </note>
          <note>
            Fru talman! I reservation nr 14 tar vi i centern upp frågan om
            allemansrätten. Reservationen bygger på vår motion där vi föreslår
            att informationen om allemansrätten förstärks.
          </note>
          <note>
            Det är utan tvivel så att informationsinsatserna inte har varit
            tillräckliga. Många kan berätta om hur främlingar gått in i trädgårdar
            eller andra odlingar och tagit för sig. Man har slagit upp tält
            i klungor eller ställt upp husvagnar på tomter och andra inhägnade
            områden och ''bosatt sig'' där under avsevärd tid. Markägarna
            har inte kunnat få inkräktarna att förstå att den svenska allemansrätten
            inte betyder att man har oinskränkt rätt att vistas överallt.
            Man har hänvisat till att man får plocka bär och att man får vistas
            överallt i
          </note>
          <note>
            Sverige -- det säger allemansrätten.
          </note>
          <note>
            Nöjeskörning med skotrar utanför godkända leder och kanotturister
            som förstör för seriösa sådana är andra exempel på att informationen
            om allemansrätten inte är tillräcklig. Det borde vara turistrådets
            uppgift att strama upp informationen.
          </note>
          <note>
            Varje researrangör borde självfallet ha med tydliga anvisningar
            om vad man får och inte får göra inom ramen för den svenska allemansrätten.
          </note>
          <note>
            Fru talman! Jag yrkar bifall till centerreservationen nr 14.
            Jag ställer mig bakom alla reservationer som centern har undertecknat,
            men jag nöjer mig med att yrka bifall till reservationerna nr
            1, 10 och 14.
          </note>
          <note type="speaker">
            Anf. 134 LOLA BJÖRKQUIST (fp) replik:
          </note>
          <note>
            Fru talman! Jag vill till Stina Eliasson bara säga att om vi
            inte hade fått igenom skattereformen, som är ett måste för utvecklingen
            framöver, hade det kommit att se ännu värre ut. Vi måste få ned
            de höga kostnaderna. Det kan vi nu få genom skattereformen.
          </note>
          <note>
            För turistföretagen, som är arbetskraftsintensiva, är det nödvändigt
            med en kraftigt minskad löneoch prisökningstakt. Det kan vi också
            få med hjälp av skattereformen.
          </note>
          <note>
            Om det sedan blir som vi har tänkt oss och vi får fram de dynamiska
            krafter som vi räknat med, får vi möjlighet att sänka momsen generellt.
            Men det allra viktigaste är nu att se till att man rättar till
            den ekonomiska politiken.
          </note>
          <note>
            I och med att vi sänkt inkomstskatten för mycket stora grupper,
            har löntagarna fått mer pengar att röra sig med. De allra flesta
            barnfamiljerna kommer säkerligen att kunna semestra på ett bra
            sätt.
          </note>
          <note>
            Vi har även den utredning som SIND arbetar med.
          </note>
          <note>
            Den kommer snart med en delrapport, och vi får då se om det är
            några orter som har drabbats särskilt hårt. Det är ju inte meningen
            att den här näringen skall slås ut i glesbygden.
          </note>
          <note>
            Vi kan alltså vara hoppfulla. Skattereformen kommer att hjälpa
            oss att få fram de dynamiska krafter som gör att vi kan sänka
            momsen totalt.
          </note>
          <note type="speaker">
            Anf. 135 STINA ELIASSON (c) replik:
          </note>
          <note>
            Fru talman! Lola Björkquist måste tala mot bättre vetande. Vi
            har nu facit, bl.a. inom turistnäringen, som visar hur skattereformen
            har verkat.
          </note>
          <note>
            Turistjämtland har krympt med 26 %.
          </note>
          <note>
            Förra veckan hölls en s.k. turismriksdag i
          </note>
          <note>
            Göteborg, där man bl.a. genom professor Bengt
          </note>
          <note>
            Sahlberg, som är professor i turism, fick en hel del kunskap
            som motsäger det som Lola Björkquist här har sagt.
          </note>
          <note>
            Detsamma visas av vad som har skett när man i andra länder t.ex.
            har sänkt turistmomsen. I Irland och Frankrike höjde man först
            skatten, men upptäckte sedan att det inte var bra. Man tappade
            då stora delar av sin turism, och det var först när skatten sänktes
            som man lyckades ta igen förlusten.
          </note>
          <note>
            Också vi i centern tyckte att det behövdes en skattereform, men
            vi tyckte att finansieringen av den blev felaktig. Det var väl
            inte meningen att de lågavlönade skulle betala skattereformen.
          </note>
          <note>
            För övrigt handlar det nu om turism och rekreation.
          </note>
          <note>
            Vi kan kanske fortsätta skattedebatten när det gäller andra typer
            av ärenden. Jag ville i mitt anförande visa att turistmomsen slår
            ihjäl turistnäringen på många ställen i vårt land, inte minst
            i Jämtlands län.
          </note>
          <note type="speaker">
            Anf. 136 LOLA BJÖRKQUIST (fp) replik:
          </note>
          <note>
            Fru talman! Jag har varit i kontakt med personer som har sammanställt
            siffrorna för vintersäsongen, och de säger att dessa blev över
            förväntan. Det blev inte så illa som man hade trott från början.
            Än så länge får vi avvakta de utredningar som SIND gör.
          </note>
          <note>
            Jag har sagt att alla är medvetna om att man måste göra förändringar,
            om vissa orter kommer att drabbas.
          </note>
          <note type="speaker">
            Anf. 137 STINA ELIASSON (c) replik:
          </note>
          <note>
            Herr talman! Jag undrar vad de som i dag har det besvärligt och
            som lever på marginalen tycker --
          </note>
          <note>
            vänta ni, det blir nog bättre bara SIND får sin utredning klar!
            De socialdemokratiska ledamöterna från Jämtlands län framhåller
            i en motion att majoritetspartierna på skatteområdet skyndsamt
            skall genomföra en utredning och ge kompensation, om det skulle
            visa sig att det inte slagit väl ut. I varje fall vill socialdemokraterna
            på
          </note>
          <note>
            Jämtlandsbänken att detta skall ske nu. Vi är alltså mycket ängsliga.
          </note>
          <note>
            Förste vice talmannen anmälde att Lola Björkquist anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 138 JAN STRÖMDAHL (v):
          </note>
          <note>
            Herr talman! Jag skall nöja mig med att ta upp en konkret och
            mycket angelägen fråga i det här betänkandet, nämligen stöd till
            turismen på
          </note>
          <note>
            Gotland.
          </note>
          <note>
            Flera av basnäringarna på Gotland är ju vikande, och Gotland
            blir därmed mer och mer beroende av en stor och fungerande turism
            för att kunna behålla något av sina inkomster och sin sysselsättning.
            Vi från vänsterpartiet har i en motion föreslagit ett antal konkreta
            statliga utvecklingsinsatser till stöd för turismen på Gotland.
            Det handlar bl.a. om att man bör försöka åstadkomma en förlängning
            av turistsäsongen och om att utveckla de enklare typer av turism
            som redan har tradition på Gotland och på Fårö. Det handlar också
            om att ge ökat stöd till bevarande av t.ex. fornlämningar, dvs.
            natur- och kulturmål för den enklare, rejälare turism som kanske
            är den som har de bästa utvecklingsmöjligheterna på Gotland.
          </note>
          <note>
            Utskottsmajorieteten säger i sitt svar att detta inte är någonting
            för den centrala statsmakten. Det är någonting som de lokala och
            regionala samhällsorganen skall sköta om. Men det är ju inte de
            lokala och regionala samhällsorganen, alltså gotlänningarna själva,
            som gör att det är så svårt att komma till Gotland för turisterna.
          </note>
          <note>
            För en vecka sedan hade vi här i kammaren en stor sjöfartsdebatt,
            och som brukligt är innehöll också den sjöfartsdebatten en diskussion
            om förbindelserna med Gotland. Det är nog helt klart att alla
            gotlänningar är medvetna om att det största hindret och hotet
            mot turismen på Gotland är de dyra och dåliga färjeförbindelserna
            med Gotland.
          </note>
          <note>
            Vi menar att om det centrala ansvaret för att förse
          </note>
          <note>
            Gotland med goda förbindelser, för att öka
          </note>
          <note>
            Gotlands tillgänglighet, är så bristfälligt, borde de centrala
            organen kunna kompensera detta litet grand genom att stödja utvecklingsinsatser
            för turismen. I och för sig skulle dessa utvecklingsinsatser också
            kunna innebära ett stöd till de gotländska kommunikationerna.
            Det är inte inget som säger att det inte skulle kunna vara så.
          </note>
          <note>
            Det påpekades i sjöfartsdebatten av många att färjeförbindelserna
            är Gotlands motsvarigheter till väg- och järnvägsförbindelser,
            men att de inte är jämförbara med kommunikationer i andra delar
            av
          </note>
          <note>
            Sverige i kvalitet och pris. Låt mig peka på att man i det lilla
            öriket Åland norr om Gotland har en helt annan inställning. Där
            säger man att båt- och färjeförbindelserna är något som skall
            jämföras med och kompensera väglösheten. Öarna skall vara lika
            tillgängliga som andra mål, även om det inte har byggts några
            broar. Det är någonting som man borde kunna lära sig av här.
          </note>
          <note>
            Jag vill yrka bifall till reservation 12. Jag yrkar också bifall
            till reservation 2, som Kaj Nilsson kommer att plädera för.
          </note>
          <note type="speaker">
            Anf. 139 KAJ NILSSON (mp):
          </note>
          <note>
            Herr talman! I det här betänkandet om stöd till turism och rekreation
            behandlas frågor som kommer att få stor betydelse för den framtida
            turismen i vårt land.
          </note>
          <note>
            Det handlar mycket om Sveriges turistråds fortsatta verksamhet,
            särskilt dess framtida befattning med det sociala målet för turist-
            och rekreationspolitiken.
          </note>
          <note>
            Det handlar också om riksdagens revisorers granskning av hur
            turistrådet arbetar med de sociala frågorna för turism och rekreation,
            hur detta arbete redovisas för oss i riksdagen och vilka framtida
            krav som kan ställas på rådet.
          </note>
          <note>
            Miljöpartiet de grönas syn på turistrådets verksamhet i stort
            framgår väl tydligast av vårt motionskrav på en radikal minskning
            av rådets anslag.
          </note>
          <note>
            Målen för svensk turistpolitik lades fast långt innan miljöpartiet
            tog plats i kammaren. Då gällde det ganska mycket att använda
            turistpolitiken som ett redskap för att förbättra svensk bytesbalans
            men även att uppnå regionala och sysselsättningsmässiga effekter.
            Att rådet också skulle förbättra möjligheterna för breda folkgrupper
            till turism och rekreation på fritiden, det som kallas det sociala
            målet, har mer eller mindre kommit bort i den allmänna verksamheten.
          </note>
          <note>
            Riksdagens revisorer uttrycker det så här: ''att
          </note>
          <note>
            Turistrådets verksamhet inte varit särskilt inriktad på att bidra
            till de sociala målen för turism och rekreation''.
          </note>
          <note>
            Kanske har rådet haft för många uppgifter. Det tycker i varje
            fall riksrevisionsverket, inte att förväxla med riksdagens revisorer,
            som granskat rådet. Turistrådet har inte varit så lyckosamt i
            sin uppgift att förbättra sysselsättning och stödja regional utveckling.
            Miljöpartiet har sin motion instämt i detta. Dessa uppgifter bör
            ligga på andra händer eller organisationer i samhället.
          </note>
          <note>
            Eftersom regeringen inte har redovisat någon utvärdering av turistrådets
            arbete med de sociala frågorna för riksdagen, allt enligt revisorerna,
            har det därmed blivit svårt för riksdagen att ta ställning till
            frågorna rörande de sociala målen, t.ex. till om det är positivt
            eller negativt från social synpunkt med en ökad Sverigeturism.
            Ja, här skulle jag vilja tillägga: om det över huvud taget är
            positivt med viss turism från ekologisk synpunkt. Är det t.ex.
          </note>
          <note>
            positivt om växande skaror skall kunna ta sig in i känsliga naturområden
            per bil? Det finns också annat turistiskt markutnyttjande som
            kan vara tvivelaktigt.
          </note>
          <note>
            Jag skulle här vilja göra en liten utvikning.
          </note>
          <note>
            Miljöpartiet vill naturligtvis stödja utveckling av enklare turism
            med riktat stöd till kultur- och naturturism, bl.a. på Gotland,
            något som det nyss har pläderats för i anslutning till en reservation.
          </note>
          <note>
            Detta har närmare utvecklats i vänsterpartireservation nr 12,
            som jag yrkar bifall till.
          </note>
          <note>
            Revisorerna anser även att turistrådets uppgifter är dåligt definierade,
            och vi i miljöpartiet har tagit fasta på den aspekten och vill
            att riksdagen fastställer ett nytt socialt mål för verksamheten.
          </note>
          <note>
            Trots detta har utskottsmajoriteten inte funnit anledning att
            ompröva målen för turist- och rekreationspolitiken, inte heller
            att göra någon komplettering.
          </note>
          <note>
            Turistrådet måste ges mer precisa arbetsuppgifter, bl.a. beträffande
            de sociala aspekterna på turism och rekreation. Det har vi utvecklat
            i reservation 2, som jag skall be att få yrka bifall till. Den
            står också vänsterpartiet bakom.
          </note>
          <note>
            Jag yrkar också bifall till reservation 3, i vilken vi tillsammans
            med folkpartiet liberalerna och centerpartiet ger regeringen till
            känna att den snarast bör återkomma med förslag rörande turistrådets
            organisation och verksamhet. Med hänsyn till de ändringar i inriktningen
            av den statliga turistpolitiken som vi har föreslagit i vår motion
            anser vi att den av turistrådet bedrivna näringspolitiska verksamheten
            bör ersättas av verksamhet av mera generell natur och att anslaget
            till turistrådet kan minskas radikalt. Jag avstår dock från yrkande
            på den punkten.
          </note>
          <note>
            Slutligen vill jag säga att jag kommer att ställa mig bakom reservation
            14, en centerpartireservation, som handlar om att information
            om allemansrätten skall få en vid spridning. Erfarenheterna visar
            tyvärr att kunskapen om allemansrätten inte är vad den borde vara
            hos utländska besökare.
          </note>
          <note type="speaker">
            Anf. 140 MAJA BÄCKSTRÖM (s):
          </note>
          <note>
            Herr talman! Vi har nu hört en rad av reservanter som har tagit
            upp de centrala frågorna i betänkandet. Det är ju naturligt att
            de främst uppehållit sig vid vad som ligger dem varmast om hjärtat
            på turistområdet. Trots att redan så många företrädare för kulturutskottet
            har yttrat sig, tror jag att den som inte närmare har studerat
            ärendet har ganska svårt att få klart för sig på vad sätt partierna
            skiljer sig åt i fråga om synsättet på turismen och vilka insatser
            de olika partierna bedömer som mest angelägna. Detta är på intet
            sätt förvånande, eftersom bakgrundsmaterialet är ovanligt komplicerat.
          </note>
          <note>
            Herr talman! Mot denna bakgrund dristar jag mig till att ta upp
            kammarens dyrbara tid med en kort beskrivning av de mera väsentliga
            frågorna i ärendet och av den utredningsverksamhet, som utskottet
            haft att beakta vid sin bedömning. Låt mig poängtera att mitt
            syfte på intet sätt är att i första hand komma åt mina meningsmotståndare,
            utan det enda syftet är att söka klargöra problematiken.
          </note>
          <note>
            Målet för turistpolitiken är att dels genom marknadsföringsåtgärder
            och utveckling av turistnäringen åstadkomma förbättringar i svensk
            bytesbalans samt uppnå regionalpolitiska och sysselsättningspolitiska
            effekter, dels förbättra möjligheterna för breda folkgrupper till
            turism och rekreation på fritiden. Det är det sistnämnda som kallas
            det sociala målet.
          </note>
          <note>
            Turisitrådet skall verka för att den statliga turistpolitikens
            mål uppfylls. Det är ju ingen hemlighet att utskottsmajoriteten
            i åratal kämpat för att ge detta mål dess rättmätiga plats i turistrådets
            verksamhet. Hittills, det får ju erkännas, har det misslyckats.
            Jag känner det personligen som vore det ''lusens gång på tjärad
            stång''. Jag tycker att industriminister Rune Molin har beskrivit
            det sociala målet på ett bra sätt och vill därför citera honom:
            ''Turismen intar något av en särställning som näringsgren. Den
            är förvisso en näring -- en viktig sådan och dessutom i tillväxt
            --
          </note>
          <note>
            men turismen skall också svara upp mot de förväntningar och drömmar
            människan knyter till fritiden, den lediga tiden. Semestern skall
            ge möjlighet till en social rekreation som berikar, och det är
            en viktig uppgift för oss politiker, att så många som möjligt
            har möjlighet till en berikande fritid och semester.''
          </note>
          <note>
            Det material vi på det ena eller andra sättet har att ta ställning
            till i ärendet är för det första en rapport av riksrevisionsverket,
            direktiven till en av regeringen tillsatt utredning om bl.a. turistrådet,
            ett förslag av riksdagens revisorer samt budgetpropositionen,
            och så ett antal motioner.
          </note>
          <note>
            Genast skall sägas att motsättningarna mellan de två huvudståndpunkterna
            som kommer till uttryck i ärendet kanske inte är så stora som
            de kan te sig vid en snabb genomläsning av betänkandet.
          </note>
          <note>
            Utskottsmajoriteten företräder den ena ståndpunkten och moderaterna
            den andra.
          </note>
          <note>
            Egentligen är vi överens om att det verkar svårt för ett organ
            -- turistrådet eller något annat -- att fullt ut samtidigt tillgodose
            både kravet på goda marknadsföringsinsatser, särskilt internationellt,
            samt det krav som ligger i det sociala målet.
          </note>
          <note>
            Som utskottet framhåller i betänkandet är den analys som gjorts
            av riksrevisionsverket om motsättningen mellan målen värd beaktande.
            Såväl utskottsmajoriteten som moderaterna har ju klart markerat,
            nu och tidigare, viljan till att Sverige skall hävda sig väl på
            den internationella turistmarknaden. Sverige har faktiskt goda
            förutsättningar för detta.
          </note>
          <note>
            Möjligen skiljer vi oss -- men där är jag osäker -- på det sättet
            att utskottsmajoriteten, liksom regeringen i direktiven till den
            särskilde utredaren, anser att näringen själv skall ta ett avsevärt
            större ansvar än för närvarande för marknadsföring och marknadsutveckling.
            Men vad som framför allt skiljer oss gäller synen på det sociala
            målet.
          </note>
          <note>
            Utskottsmajoriteten menar att det behövs ett organ -- för min
            del tänker jag mig ett förändrat turistråd, där delegationens
            kompetens tas till vara -- som aktivt verkar för att leva upp
            till det av riksdagen uppställda sociala målet.
          </note>
          <note>
            Moderaterna säger uttrycklingen i reservation 6 att ansvaret
            för att de breda folkgrupeprna får möjlighet till turism och rekreation
            på fritiden inte skall åvila turistrådet. Dessa frågor får i stället
            behandlas av de myndigheter och organisationer som har till uppgift
            att tillvarata de olika aktuella gruppernas intressen. I reservationen
            säger reservanterna också att det får ankomma på regeringen att
            åstadkomma den samordning mellan berörda sektorsmyndigheter som
            kan behövas.
          </note>
          <note>
            Jag skall villigt medge att den socialdemokratiska regeringen,
            som jag inledningsvis antydde, inte har lyckats särskilt bra med
            att få genomslag för det sociala målet i verkligheten.
          </note>
          <note>
            Tror då moderaterna på allvar, om den olyckan skulle tima att
            vi får en moderat regering, att exempelvis industriminister Tobisson
            skulle vara den rätte mannen att stå för samordningen av det sociala
            turist- och rekreationsmålet? Jag tror snarare att risken är stor
            för att han skulle gå till riksdagen och kräva att det sociala
            målet avskaffas.
          </note>
          <note>
            Herr talman! Nej, jag tror inte att sådana samordningsuppgifter
            bör ligga hos regeringen, vare sig hos en socialdemokratisk sådan
            eller någon annan. Den uppgiften måste ligga på en myndighet.
          </note>
          <note>
            Även om vi således starkt vill understryka behovet av att en
            myndighet har samordningsansvaret för uppnåendet av det sociala
            målet, får detta inte undanskymma angelägenheten av att de myndigheter
            som har ett huvudansvar inom sin sektor verkligen tar detta ansvar
            och inte förlitar sig på att det finns ett sektorsorgan. Detta
            har starkt understrukits i motion Kr9, som har min partikamrat
            Johnny Ahlqvist som första namn. Det är glädjande att en utskottsmajoritet
            har velat ställa sig bakom de tankar som finns i denna motion.
          </note>
          <note>
            Jag vill också något nämna vad som tas upp i ett par andra reservationer.
            Egentligen är jag glad åt reservationerna 1 och 2. Utskottsmajoriteten
            har av formella skäl ansett sig böra avstyrka yrkandena, men i
            sak har vi i majoriteten inte så mycket att erinra mot synpunkterna
            i dessa reservationer. Vi är glada över att folkpartiet, centerpartiet,
            vänsterpartiet och miljöpartiet stöder oss så till vida att vi
            alla är eniga om att den av riksdagen tidigare fastlagda turist-
            och rekreationspolitiken ligger fast. Jag tror inte ens att moderata
            samlingspartiet har någon annan mening.
          </note>
          <note>
            I massmedia har det under de senaste dagarna bl.a.
          </note>
          <note>
            i Lunchekot den 25 mars och i Svenska Dagbladet den 26 mars,
            cirkulerat uppgifter som inte stämmer överens med innehållet i
            kulturutskottets betänkande utan som i realitetens är ett referat
            av innehållet i vissa förslag som lagts fram av riksdagens revisorer.
            Vad utskottet egentligen har sagt är att vi både skall marknadsföra
            Sverige som turistland och arbeta för ett förverkligande av det
            sociala målet. Utskottet har inte famfört någon kritik mot turistrådets
            insatser vad gäller marknadsföringen. Vad utskottet däremot vid
            upprepade tillfällen har kritiserat turistrådet för, är att det
            inte levt upp till riksdagens beslut angående de sociala målen.
            Detta är mycket anmärkningsvärt och innebär att det nu måste till
            en förändring.
          </note>
          <note>
            Herr talman! Jag yrkar avslag på samtliga reservationer som är
            fogade till betänkandet och yrkar bifall till betänkandet i sin
            helhet.
          </note>
          <note type="speaker">
            Anf. 141 INGRID SUNDBERG (m) replik:
          </note>
          <note>
            Herr talman! Maja Bäckström påstod att t.o.m.
          </note>
          <note>
            moderaterna skulle hålla med om att turistpolitiken och rekreationspolitiken
            ligger fast. De må ligga fast, men de skall inte ligga fast tillsammans.
            Det är det vi har sagt.
          </note>
          <note>
            Det går inte att bortse från att ett budgetunderskott på närmare
            20 miljarder kronor, oavsett vilken regering vi har, betraktas
            som ytterligt olyckligt av finansen. Enligt den uppfattning som
            vi moderater har, är det turistrådets uppgift att se till att
            vi får så många utländska turister till vårt land att det blir
            en förbättring i detta avseende.
          </note>
          <note>
            Kulturutskottet har i olika sammanhang diskuterat frågan om kultur
            och turism. Både Maja Bäckström och jag vet värdet av Gotlands
            fornlämningar och
          </note>
          <note>
            Vadstena kloster. Men när det gäller att ge en berikande fritid,
            för att använda Maja Bäckströms ord, finns det över huvud taget
            inget turistmål i
          </note>
          <note>
            Sverige som är så mycket besökt som Sommarland och Ullared. Det
            kan inte vara turistrådets uppgift att se till att alla människor
            reser. När det gäller turismen har man också ett ansvar för att
            erbjuda sådana alternativ att vårt land blir attraktivt såväl
            för utlänningar som kan tillföra främmande valuta som för våra
            egna medborgare.
          </note>
          <note>
            Jag vet inte om industriministern Tobisson skulle avskaffa det
            sociala målet. När det gäller att erbjuda en eftertraktad turistupplevelse
            får man ändå förutsätta att det ligger ett mycket stort ansvar
            på kommunerna att marknadsföra de områden dit man vill att turister
            också från det egna landet skall komma.
          </note>
          <note>
            Det är mycket viktigt att vi börjar skilja på den ekonomiska
            verklighet som turistnäringen i Sverige i dag har drabbats av
            -- jag instämmer i Maja
          </note>
          <note>
            Bäckströms uppfattning att turistrådet har haft svårt att klara
            av detta -- och rekreations- och socialpolitik, som somliga av
            oss inte anser skall ligga på turistrådet.
          </note>
          <note type="speaker">
            Anf. 142 LOLA BJÖRKQUIST (fp):
          </note>
          <note>
            Herr talman! Både betänkandet och debatten här i dag visar att
            detta är mycket viktiga frågor, och vi måste ordentligt diskutera
            igenom hur det skall bli.
          </note>
          <note>
            Jag saknade i Maja Bäckströms inlägg något om det som vi reservanter
            framfört i reservation nr 3 om att det. Det är viktigt att regeringen
            kommer tillbaka till riksdagen med det som utredaren har kommit
            fram till så att riksdagen får vara med och diskutera hur det
            skall bli med turistrådet i framtiden.
          </note>
          <note>
            Organisationen av turistrådet har inte tagits upp så mycket i
            debatten, och det är en mycket stor fråga.
          </note>
          <note>
            Jag har medvetet låtit bli detta, eftersom jag faktiskt förväntar
            mig att vi skall få en bred diskussion längre fram när utredaren
            är klar.
          </note>
          <note type="speaker">
            Anf. 143 MAJA BÄCKSTRÖM (s):
          </note>
          <note>
            Herr talman! Också jag tror att det kommer att finnas anledning
            för oss att ta en både djup och bred diskussion om dessa frågor
            framöver.
          </note>
          <note>
            Lola Björkquist nämnde reservation 3 och att det vore bra om
            vi alla fick yttra oss om den utredning som kommer. Därvidlag
            kan jag säga att det i och för sig ankommer på regeringen att
            ta ställning när utredningen är klar. Regeringen har självfallet
            två sätt att gå fram, antingen att själv ta ställning eller att
            komma med ett förslag till riksdagen.
          </note>
          <note>
            Visst har Ingrid Sundberg och jag samma värderingar när det gäller
            kvalitet i upplevelserna.
          </note>
          <note>
            Men vi får inte glömma bort att människor i olika skeden av livet
            ser på detta med kvalitet på olika sätt. Man får inte underskatta
            Sommarland, som jag tror kommer på sjätte eller sjunde plats här
            i landet, och till Liseberg vandrar man i dubbelt så stor skara.
            Man får väl ändå i rättvisans namn säga att vi säkert behöver
            både det ena och det andra.
          </note>
          <note>
            Det gäller att göra detta tillgängligt så att människor oavsett
            sin ekonomi osv. har möjlighet att komma ut. Vi vet att detta
            inte minst gäller för ensamstående med barn, som har en nog så
            bekymmersam situation.
          </note>
          <note type="speaker">
            Anf. 144 INGRID SUNDBERG (m):
          </note>
          <note>
            Herr talman! Maja Bäckström och jag har i grunden samma uppfattning
            när det gäller värdet av olika turistmål, sa det skall vi inte
            diskutera. Men när det gäller att göra Sommarland och Ullared
            tillgängliga som turistattraktioner, är detta en social fråga
            och inte en fråga för Sveriges turistråd.
          </note>
          <note>
            Det vi i dag diskuterar, och vad jag diskuterar, är
          </note>
          <note>
            RRVs och riksdagens revisorers förslag om turistrådets framtid.
            De förslagen går isär.
          </note>
          <note>
            Riksdagens revisorer har enbart haft att undersöka i vad mån
            de mål som riksdagen har satt upp uppnås av turistrådet. I bägge
            fallen har kritiken varit både berättigad och negativ.
          </note>
          <note>
            Från moderat sida ser vi ingen annan lösning än att man renodlar
            turistrådets uppgifter, och där har vi samma åsikter som RRV.
            Vi är nog ganska övertygade om att också utredningsmannen kommer
            att inse det orimliga i den organisation som turistrådet har i
            dag.
          </note>
          <note type="speaker">
            Anf. 145 LOLA BJÖRKQUIST (fp):
          </note>
          <note>
            Herr talman! Jag vill bara tillägga att det låter förhoppningsfullt
            när Maja Bäckström säger att regeringen kan tänkas återkomma till
            riksdagen.
          </note>
          <note>
            Regeringen kan ju välja det alternativet. Jag vill då uppmana
            Maja Bäckström och kollegerna i kulturutskottet att påverka regeringen
            så att den faktiskt också kommer tillbaka till riksdagen med ärendet.
          </note>
          <note>
            Överläggningen var härmed avslutad. (Beslut skall fattas den
            28 mars.)
          </note>
          <note>
            18 § Vissa fastighetsrättsliga lagstiftningsfrågor
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1990/91:BoU9 Vissa fastighetsrättsliga lagstiftningsfrågor.
          </note>
          <note type="speaker">
            Anf. 146 JAN SANDBERG (m):
          </note>
          <note>
            Herr talman! Jag vill börja med att yrka bifall till reservationerna
            1 och 2 till detta betänkande.
          </note>
          <note>
            Vi skulle egentligen haft fler reservationer än de många moderata
            reservationer vi avgett, men vi har valt att framföra våra synpunkter
            när det gäller motiven i form av ett särskilt yttrande som är
            fogat till betänkandet.
          </note>
          <note>
            Detta betänkande behandlar vissa fastighetsrättsliga lagstiftningsfrågor.
            Det är väl inte direkt inte rubrik som ger de många åhörarna på
            åhörarläktaren några större aha-upplevelser eller får dem att
            bli mycket intresserade av detta.
          </note>
          <note>
            Men det är mycket viktiga frågor som behandlas i detta betänkande.
          </note>
          <note>
            Det handlar om vem som skall bestämma över byggandet i Sverige
            och om de enskilda människorna över huvud taget ens skall få bestämma
            över det de äger. Det handlar om vi skall ge landsbygden en större
            möjlighet att bli mer levande. Det handlar om huruvida vi skall
            fortsätta att ha ett hyressättningssystem som kallats bl.a.
          </note>
          <note>
            ''fullständigt orimligt'', eller som en tidigare socialdemokratisk
            riksdagsledamot har uttryckt det, ''leder till stora orättvisor''.
            Skall vi ha frihet att välja vilken organisation vi eventuellt
            vill stödja resp. inte stödja? Det finns många fler exempel, men
            detta är några av de frågor som behandlas i betänkandet.
          </note>
          <note>
            Jag vet inte om kammaren har hört följande historia som jag snappat
            upp och direkt kopplade till detta. Det var tre yrkesmän som tvistade
            om vem som egentligen hade världens äldsta yrke. Vem skapade Eva
            av ett revben?, sade doktorn. Haha, sade arkitekten, vem skapade
            ordning ur kaos? Ja, men vem skapade kaos, svarade politikern
            i triumf.
          </note>
          <note>
            Det är väl att ta i att påstå att den svenska bostadsmarknaden
            kan liknas vid ett kaos, men jag tror att delar av bostadsmarknaden
            faktiskt gör skäl för den benämningen. Vi moderater vill lösa
            de problem som i dag finns på bostadsmarknaden. Vi vill bl.a.,
            och det framgår av detta betänkande:
          </note>
          <note>
            Ändra expropriationslagen, avveckla förköpslagen, avveckla tomträttsinstitutet,
            liberalisera plan- och bygglagen, reformera bruksvärdessystemet,
            avveckla hyresgäströrelsens monopol, låta de boende bestämma mer
            själva, införa ägarlägenheter och ett nytt vad vi kallar hyr/köp-system
            på bostadmarknaden.
          </note>
          <note>
            Jag tänker beröra två specifika områden som detta betänkande
            behandlar, bruksvärdessystemet och den allmänna oviljan hos den
            nuvarande politiska majoriteten att låta människorna påverka själva.
          </note>
          <note>
            Herr talman! På hyresområdet kan de boende själva inte nämnvärt
            påverka bostadskostnaden.
          </note>
          <note>
            Faktum är att vi har en reglering av hyran som ursprungligen
            kommer från efterkrigstidens krislagstiftning. Men denna reglering
            gäller fortfarande, fyra decennier efter andra världskrigets slut.
          </note>
          <note>
            Man kan göra en jämförelse inom det nuvarande bostadsbeståndet.
            Låt oss ta ett allmänt bostadsföretag i riksdagens närhet, det
            handlar om
          </note>
          <note>
            Stockholmshem, och titta på hyresnivån där år 1987
          </note>
          <note>
            för en trerumslägenhet på 70 m2, vilket är en normal storlek.
            Vi tittar först på en lägenhet i
          </note>
          <note>
            Stockholms innerstad byggd någon gång mellan
          </note>
          <note>
            1935 och 1939. För en sådan lägenhet får man betala 20 000 kr.
            i årshyra.
          </note>
          <note>
            Om vi å andra sidan ser på en lägenhet i ett nybyggt område långt
            ut i Stockholms periferi, Västra
          </note>
          <note>
            Smedshagen i Hässelby, får man för en lika stor lägenhet betala
            36 000 kr. i årshyra, dvs. 16 000 kr.
          </note>
          <note>
            mer per år i hyra trots att lägenheten är belägen mycket mer
            ocentralt.
          </note>
          <note>
            Att de boendes önskemål genom nuvarande bruksvärdessystem får
            en helt omvänd ekonomisk effekt är en av orsakerna till att problemen
            på bostadsmarknaden i Sverige i dag de facto är så stora som de
            är. Hyreslagstiftningen är också en av huvudanledningarna till
            att rörligheten på bostadsmarknaden är så låg som den är.
          </note>
          <note>
            Det är ett exempel på ett område som vi moderater vill förändra.
            Det andra exemplet är det monopol som hyresgäströrelsen har inom
            bostadsområdet, där de boende i hyreslägenheter tvingas betala
            inte bara kostnaden som organisationen har för att förhandla utan
            också kostnader för vad man kallar boinflytande, lokaler, fritidsverksamhet
            m.m.
          </note>
          <note>
            Det är aktuellt att ifrågasätta vad hyresgästföreningen egentligen
            gör, inte minst med tanke på det som har hänt i Göteborg de senaste
            dagarna. Vi har ju kunnat läsa om att hyresgästföreningen har
            gått med på allehanda ekonomiska transaktioner som har haft en
            enda förlorare, de boende, dvs. de människor som hyresgäströrelsen
            egentligen skulle företräda.
          </note>
          <note>
            Vi moderater vill låta människorna själva välja om de skall tillhöra
            en organisation och vilken organisation de skall tillhöra -- och
            därigenom indirekt om de skall betala något för den tillhörigheten.
            Det är borde vara en självklarhet, med föreningsfrihet och organisationsfrihet,
            men det är det inte i Sverige i dag. Orsaken till att det inte
            är så är i huvudsak att socialdemokrater har styrt den här delen
            av det politiska systemet i
          </note>
          <note>
            Sverige.
          </note>
          <note>
            Vi har också allmänt en bostadsmarknad i Sverige som ger allt
            färre svenskar möjlighet att bo enligt egna önskemål. Jag har
            försökt hålla det här anförandet relativt kort med tanke på den
            sena timmen, men jag vill ändå avsluta med två frågor till utskottsmajoritetens
            talesman Hans Göran
          </note>
          <note>
            Franck.
          </note>
          <note>
            För det första: Är det rimligt att tvingas betala mer i hyra,
            ju mindre nöjd man är med sin bostad vad gäller läget?
          </note>
          <note>
            Och för det andra: Vad är det som säger att inte de boende själva
            skall få bestämma utan överlåta den här bestämmanderätten till
            hyresgäströrelsen?
          </note>
          <note>
            De frågorna skulle jag vilja ha svar på.
          </note>
          <note>
            Anf. 147 INGRID HASSELSTRÖM NYVALL
          </note>
          <note>
            (fp):
          </note>
          <note>
            Herr talman! Det är bara några månader sedan vi här i kammaren
            behandlade det som på kanslisvenska heter vissa fastighetsrättsliga
            frågor men som i flera fall handlar om trivsel och mindre byråkrati
            i boendet. Några av dagens frågor fanns med i betänkandet BoU3,
            fastighetsbildning för landsbygdens behov, som vi också hade uppe
            i höstas. Vissa av frågorna från de tillfällena t.ex. vad gäller
            bostadsrätter och bostadsförmedling, kommer upp i andra betänkanden
            i vår, sedan det under de senaste veckorna har lagts propositioner
            med förslag till vissa förändringar. De flesta andra frågor är
            däremot desamma som tidigare, t.ex. den om kommunala förköpsrätten,
            som folkpartiet liberalerna anser bör avskaffas. Detta framgår
            av reservation 3.
          </note>
          <note>
            Ett område där vi inte har avgivit reservation är tillståndslagen,
            men jag hälsar med tillfredsställelse att hyreslagskommittén skall
            behandla reglerna om tvångsförvaltning och om tillståndslagen
            är tillräckligt effektiv. För ett liberalt parti tar det emot
            att kräva mer regler och skärpta krav för att förvärva fastigheter,
            men när hyresgästerna oförskyllt kommer i kläm, som nyligen har
            skett i flera fastigheter, bl.a. inom mitt eget hemlän, då måste
            man reagera. Både kommuner och banker bör skärpa sin bedömning
            av vilka som får bedriva fastighetsförvaltning. Utebliven långivning
            är ett verkningsfullt sätt att stoppa icke seriösa fastighetsköpare.
            Dessa är, som tur är, i fåtal.
          </note>
          <note>
            Hyresgäster skall inte komma i kläm, sade jag nyss.
          </note>
          <note>
            Nej, de skall i stället ha ökat inflytande över sitt boende.
            Endast tre av tio hyresgäster i allmännyttan tycker enligt en
            utredning att de kan påverka sitt boende. Det verkar dock som
            om man bl.a. inom allmännyttan vill arbeta mer med inflytandefrågor.
            Många hyresgäster vill också i takt med ökade hyror känna att
            de kan påverka sitt boende.
          </note>
          <note>
            En risk finns dock i det nya bostadsfinansieringssystemet, som
            folkpartiet liberalerna motsätter sig. När avsättning till lägenhetsunderhåll
            ersätts med lån, ökar fastighetsägarens inflytande på bekostnad
            av hyresgästernas. Detta är inte bra. Därför är det viktigt att
            stödja reservation 16, men det är ännu viktigare att i frågasätta
            det beslut som fattats om räntelån till underhåll. Detta kommer
            dock i en annan debatt.
          </note>
          <note>
            I morgon lägger regeringen fram ett förslag om ny jordförvärvslag.
            Där blir det fritt fram för alla svenskar att köpa sig en bondgård.
            Kravet är dock att köparen flyttar med själv och bosätter sig
            på fastigheten. Vid behandlingen i höstas av propositionen om
            fastighetsbildning för landsbygdens behov anslöt sig folkpartiet
            till en motion som stödde bildandet av större fritidsfastigheter
            på landsbygden. Detta krav upprepas i reservation 10. Ligger inte
            detta förslag, måste man fråga sig, i linje med det som regeringen
            väntas komma med i morgon? Den som vill ha en större fritidsfastighet
            vill ofta odla, hålla djur eller vårda landskapet men vill kanske
            göra det under en del av året. Landsbygden blir befolkad, landskapet
            hålls öppet, handel och annan service får stöd. Att tillåta större
            fritidsfastigheter på landsbygden kan ha samma regionalpolitiska
            profil som en talesman för jordbruksdepartementet säger att morgondagens
            lagförslag har.
          </note>
          <note>
            Herr talman! Eftersom vi nu så nyligen har behandlat många av
            frågorna i betänkandena
          </note>
          <note>
            BoU9 och BoU3, tar jag inte upp dessa utan avslutar med folkpartiet
            liberalernas stöd till de reservationer där vi finns med. Med
            tanke på voteringsanläggningens kapacitet yrkas endast bifall
            till reservationerna 10 och 16.
          </note>
          <note type="speaker">
            Anf. 148 BIRGER ANDERSSON (c):
          </note>
          <note>
            Herr talman! Bostadsutskottets betänkande nr. 9, som vi nu diskuterar,
            har den torra titeln ''Vissa fastighetsrättsliga lagstiftningsfrågor''.
            Bakom denna rubrik döljer sig många angelägna frågor för de boende.
            I betänkandet behandlas 21 motioner från den allmänna motionstiden
            med totalt 55
          </note>
          <note>
            yrkanden.
          </note>
          <note>
            Till betänkandet har fordrats 28 reservationer.
          </note>
          <note>
            Centern finns med på 14 av dessa. Jag kommer här inte att ta
            upp alla våra reservationer, utan jag nöjer mig med att behandla
            några av dem.
          </note>
          <note>
            Jag vill börja med boendeinflytandet. En bra bostad i en bra
            miljö till en rimlig kostnad är en förutsättning för social välfärd.
            Men detta är oftast inte tillräckligt för en fullgod trivsel.
            Det krävs någonting mer -- ett engagemang från de boende.
          </note>
          <note>
            För att skapa ett ökat engagemang måste de boende ges möjlighet
            att påverka sin egen boendesituation.
          </note>
          <note>
            Ökad boendeinflytande är en viktig förutsättning för att åstadkomma
            gemenskap och trivsel i våra bostadsområden.
          </note>
          <note>
            Det finns visserligen en del boendeinflytandeavtal mellan fastighetsägare
            och hyresgästorganisation, och boendeinflytandet är också delvis
            fastlagt i lagstiftning. Men vi i centerpartiet tycker att det
            finns en rad hinder, som vi vill undanröja, när det gäller de
            boendes inflytande över sin boendemiljö.
          </note>
          <note>
            Vi i centern vill vidga boendeinflytandet. Det framgår av många
            centerkrav i detta betänkande.
          </note>
          <note>
            I vår motion 413 tar vi upp boendeinflytandet i samband med gemensamhetsanläggningar.
            Vi vill att boendeinflytandet vid bildandet av gemensamhetsanläggningar
            stärks på så sätt att hyresgästerna själva eller genom frivillig
            samverkan i föreningsform ges rätt att utöva inflytande. Nuvarande
            regler i anläggningslagen innebär att hyresgäster företräds av
            den hyresgästorganisation eller de organisationer av hyresgäster
            som har avtal om förhandlingsordning för berörda fastigheter.
          </note>
          <note>
            I en annan av våra reservationer begär vi i centern att anläggningslagen
            ändras, så att boendeinflytandet vid inrättandet av gemensamhetsanläggningar
            ökar för småhusägare i s.k. storkvarter.
          </note>
          <note>
            Vi i centern upplever också att det är brister i bostadssaneringslagen
            och hyresförhandlingslagen.
          </note>
          <note>
            Vi vill öka den enskilde hyresgästens möjligheter att komma till
            tals i frågor som direkt berör honom.
          </note>
          <note>
            En ombyggnad av en fastighet kan i dag komma tillstånd utan att
            ens de människor som bor i fastigheten kunnat påverka beslutet.
          </note>
          <note>
            Boendeinflytandet bör utformas så att möjlighet öppnas för hyresgästerna,
            eller om de så önskar en förening av berörda hyresgäster, att
            yttra sig i ombyggnadsfrågor.
          </note>
          <note>
            Ytterligare ett exempel, som jag vill nämna, centerns önskemål
            om vidgat boendeinflytande är det hyresgäststyrda underhållet.
            Vi vill ge den enskilde hyresgästen ökade möjligheter att själv
            avtala om underhållsstandarden i sin lägenhet.
          </note>
          <note>
            Så går jag över att säga några ord om bruksvärdessystemet. Vi
            vill från centerns sida ha en översyn av bruksvärdessystemet,
            så att det klarare framgår vad som menas med bruksvärdet.
          </note>
          <note>
            Tillämpningen av nuvarande bruksvärdessystem, som är ca 20 år
            gammalt, har lett till att en liten lägenhet i ytterområden kan
            ha en högre hyra än en större, mera centralt belägen lägenhet.
            Det är rätt naturligt att en sådan hyressättning upplevs som orättvis.
            Enligt vår uppfattning måste en lägenhets läge tillmätas större
            betydelse i bruksvärdessystemet. Jag vill här passa på att fråga
            socialdemokraternas representant Hans Göran
          </note>
          <note>
            Franck: Vill Hans Göran Franck medverka till att bruksvärdessystemet
            ses över?
          </note>
          <note>
            I reservation 5 begär vi att tomträttsinstitutet avskaffas. Enligt
            vår bedömning finns inte tillräckliga skäl att behålla tomträttsinstitutet,
            som infördes 1907, som ett särskilt rättsinstitut vid sidan av
            äganderätten. Några nya tomträtter bör inte tillskapas. De som
            bor i småhus med tomträtt bör erbjudas att köpa sin tomt.
          </note>
          <note>
            I reservation 2 begär vi en samlad översyn av ersättningsreglerna
            i expropriationslagen. I vårt moderna och komplicerade samhälle
            har det blivit allt vanligare att enskilda personer till förmån
            för allmänna intressen måste avstå mark som de äger eller godta
            inskränkningar i rätten att förfoga över sin egendom. Ett exempel
            på situationer där enskilda får tåla intrång är vägbyggen.
          </note>
          <note>
            Det ifrågasätts allt oftare om samhället visar tillräcklig respekt
            för äganderätten och för de enskildas intressen. Ersättningsreglerna
            kan också slå ojämnt. Handläggningen är oftast segdragen och kan
            ta mycket lång tid. Hithörande frågor har hittills tagits upp
            sektor för sektor allteftersom de har aktualiserats. Det gäller
            t.ex.
          </note>
          <note>
            expropriationslagen, väglagen, plan- och bygglagen, naturvårdslagen
            och en hel del andra lagar. Någon samlad översyn har knappast
            tidigare gjorts. Vi tror från centerns sida att det är värdefullt
            med en samlad översyn. Jag vill passa på att fråga socialdemokraternas
            företrädare om han är beredd att medverka till att en samlad översyn
            kommer till stånd i det avseendet?
          </note>
          <note>
            Herr talman! Jag tänker i detta anförande inte beröra några fler
            av centerns reservationer.
          </note>
          <note>
            Självfallet ställer jag mig bakom samtliga de reservationer där
            centern finns med i detta betänkande. Men jag nöjer mig med att
            yrka bifall till reservationerna 2 och 5.
          </note>
          <note type="speaker">
            Anf. 149 JAN STRÖMDAHL (v):
          </note>
          <note>
            Herr talman! Jag skall koncentrera mig på två ämnen i mitt anförande.
            Dels gäller det stödet till de bofasta i glesbygden i våra skärgårdsområden,
            dels gäller det stödet och försvaret för de bofasta i våra städer,
            dvs. hyresgästerna. Det jag tänker ta upp där är bruksvärdesprincipen.
          </note>
          <note>
            Först har vi försvaret av de bofasta i skärgårdsområdena. Jag
            vill läsa högt ur det betänkande som ligger till grund för vår
            debatt. Det är strålande formulerat.
          </note>
          <note>
            ''Det finns anledning att hysa stor oro för den omvandling av
            permanenthus till fritidshus som pågår på vissa orter framför
            allt i vissa skärgårdskommuner. Det kan inte anses vare sig rimligt
            eller önskvärt att samhällen, som är uppbyggda för permanentboende,
            nästan helt förvandlas till orter för fritidsboende. Härigenom
            kommer den sociala servicen, gemenskapen och tryggheten att kanske
            helt försvinna för dem som bor kvar permanent. Med den nuvarande
            lagstiftningen och de finansieringsmöjligheter som finns kan få
            skärgårdshus bevaras åt de fastboende.
          </note>
          <note>
            Dessutom kommer de samhälleliga investeringarna att kunna utnyttjas
            endast i begränsad omfattning.''
          </note>
          <note>
            Med utgångspunkt i detta konstaterande kommer utskottsmajoriteten
            fram till att den är väldigt nöjd med att bostadsministern har
            lovat att se över förköpslagen, dvs. kommunernas förköpsmöjligheter.
            Detta har redan gjorts i tidigare utredningar. Då har det framkommit
            att inte, åtminstone inte ensamt, är en framkomlig väg.
          </note>
          <note>
            Slutsatsen av det vackra stycket i betänkandet borde i stället
            vara stöd till vänsterpartiets förslag.
          </note>
          <note>
            Det är enkelt, nämligen att regeringen skall lägga fram det förslag
            till förvärvslagstiftning som har utarbetats inom departementet
            och som den tidigare har lovat skall läggas på riksdagens bord.
          </note>
          <note>
            Men man har tvekat eftersom alla remissinstanser inte har varit
            helt nöjda med förslaget. Vi menar att man borde kunna ta hänsyn
            till konstruktiva synpunkter från remissinstanserna. Därefter
            kan man ge de kommuner som så vill möjlighet att peka ut på vilka
            områden de skulle vilja tillämpa en förvärvsprövning. Det innebär
            att man överlämnar åt kommunerna att bestämma om de vill använda
            sig av möjligheten eller inte. De kommuner som inte vill behöver
            inte göra det.
          </note>
          <note>
            Det är inte försvarligt att på detta vis begrava ett förslag
            i stället för att slipa av det och fullfölja det.
          </note>
          <note>
            Jag yrkar bifall till reservation 4.
          </note>
          <note>
            Vi kan då gå över till det som är viktigast för stadsborna. Det
            är att nu försvara och förbättra den hyresreglering som vi har
            och som innebär att hyror trots allt inte har kunnat rusa iväg
            enligt någon form av marknadshyresprissättning. Det finns fler
            och fler som har börjat argumentera och verka för att man skall
            släppa på den hyresreglering som ligger i systemet med bruksvärdeshyror
            och det därmed sammanknutna besittningsskyddet för hyresgästerna.
          </note>
          <note>
            Det är nog bra i många sammanhang med marknadsekonomi och marknadsprinciper.
            Men det är inte bra när det gäller så tunga, viktiga och grundläggande
            saker för människor som bostaden.
          </note>
          <note>
            Där har vi inte råd att låta priskriget och bristen på bostäder
            få avspegla sig i en prissättning som gör att också besittningsskyddet
            kommer i stor fara för de boende. Det viktigaste i svensk hyreslagstiftning
            är det grundläggande besittningsskyddet --
          </note>
          <note>
            kvarboendeskyddet. Det går inte att upprätthålla om man inte
            också har någon form av hyresreglering. Den metod som finns är
            bruksvärdessystemet som baserar sig på en självkostnadshyra för
            de allmännyttiga företagen som inte skall vara vinstgivande.
          </note>
          <note>
            Jag håller inte med vad framför allt Jan Sandberg har sagt. Han
            har ondgjort sig över bruksvärdessystemet. Han tar upp ett exempel
            där inom ett bostadsföretag en bostad som är byggd på
          </note>
          <note>
            30-talet har en lägre hyra än den som är byggd på
          </note>
          <note>
            70-talet. Men det är den olika åldern som gör skillnaderna. Om
            Jan Sandberg i stället jämför två bostäder i samma bostadsföretag
            byggda samma år, finner han en skillnad i hyran som beror på läget.
          </note>
          <note>
            Då har de centralt belägna bostäderna högre hyra än de som ligger
            mer perifert. Problemet är att skillnaderna på grund av åldersfaktorn
            är alltför stora och inte motsvarar standardskillnaderna.
          </note>
          <note>
            Med det av riksdagen beslutade nya räntelånesystemet går det
            så småningom att reducera åldersfaktorns betydelse i hyressättningen.
          </note>
          <note>
            Bostadsministern har aviserat en översyn av bruksvärdessystemet.
            Men vem som skall göra denna översyn vet jag ännu inte. Jag vet
            inte om det är offentliggjort. Det är viktigt att peka på att
            den översynen inte får innebära ett ifrågasättande av bruksvärdessystemet.
            Däremot skall detta förbättras. Vi har pekat på några förslag.
            Det går att ta bort det s.k. påtaglighetsrekvisitet. Det är det
            som gör att en fastighetsägare som jämför sig med ett allmännyttigt
            bolag alltid kan ta ut litet högre hyra än vad det allmännyttiga
            bolaget gör. Vi tycker att det är fel. Fastighetsägaren skall
            inte få ta ut en högre hyra.
          </note>
          <note>
            Vi menar också att det skall gå att rensa hyran från t.ex. kostnader
            för kabel-TV och parkering. Sådant som inte alla självklart vill
            ha, behöver eller kan utnyttja. I det nuvarande systemet kan den
            som vägrar att betala en sådan del av hyran som kabel-
          </note>
          <note>
            TV-avgiften eller bilparkeringen bli av med hela lägenheten.
            Det är en skönhetsfläck i systemet.
          </note>
          <note>
            Jag yrkar bifall till reservationerna 11 och 14.
          </note>
          <note>
            Vi har också pekat på att principerna med direkt besittningsskydd
            och bruksvärde borde genomföras även beträffande lokaler. Som
            det är nu är det en stor sporre för fastighetsägarna att utnyttja
            så mycket ytor som möjligt till butiker, lokaler, kontor osv.
            i stället för till bostäder, för då kan man ta ut mycket högre
            hyra. Det finns alltså en ekonomisk drivkraft att förändra bostäder
            till lokaler, för att därmed kunna ta ut högre hyra.
          </note>
          <note>
            I systemet ligger också en svårighet för alla de lokalhyresgäster
            som inte har stora inkomster att göra sig gällande på hyresmarknaden.
            De slås ut och blir hänvisade till små, dåliga lokaler med dåligt
            läge, om de inte kan hänga med i marknadshyreskarusellen. Lokalhyresgästernas
            företrädare säger t.o.m. att de hyror som har utvecklats nu ligger
            över marknadshyrorna, genom att lokalhyresgästerna är i underläge
            gentemot dem som hyr ut lokaler.
          </note>
          <note>
            Därför yrkar jag bifall till reservation 23.
          </note>
          <note>
            Slutligen -- inte minst därför att Jan Sandberg har begärt replik
            -- vill jag ta upp Jan Sandbergs svartmålning av hyresgäströrelsen
            och det illvilliga gläfs mot de organiserade hyresgästerna som
            förekommer.
          </note>
          <note>
            Jag har själv arbetat som förtroendevald inom hyresgäströrelsen
            i bortåt 30 år och tror att jag ganska väl känner till hur det
            går till och hur demokratin fungerar inom hyresgäströrelsen. Jag
            medger i och för sig att det finns brister, precis som det finns
            brister i alla organisationer, politiska partier, fackföreningsrörelser
            osv. Men det finns också en levande diskussion om demokratin,
            om hur de boende själva skall utöva sin bestämmanderätt via sin
            organisation, hyresgästföreningar, kontaktkommittéer osv.
          </note>
          <note>
            I normalfallet är det precis som även ni borgerliga företrädare
            efterlyser: de berörda hyresgästerna får t.ex. i ett saneringssamråd
            framföra sina åsikter, diskutera med sina grannar och formulera
            hyresgästernas gemensamma ståndpunkt beträffande vilka förändringar
            man vill ha, vilka krav man skall ställa på fastighetsägaren osv.
          </note>
          <note>
            Det brukar t.o.m. organiseras så att man inte går med på några
            överenskommelser om inte de hyresgäster som ingår i den aktuella
            kontaktkommittén eller arbetsgruppen allihopa tecknar på de aktuella
            ritningarna. Först då undertecknar den som formellt företräder
            organisationen något avtal med motparten, dvs.
          </note>
          <note>
            fastighetsägaren.
          </note>
          <note>
            Det förekommer avsteg från detta. Sådana skall bekämpas, framför
            allt inom dessa föreningar och organisationer. Ifall hyresgäströrelsen
            inte klarar av den här demokratiska uppgiften kommer den inte
            att överleva. Men man skall ha klart för sig att hyresgästerna
            behöver en stark organisation i ryggen. Ensam är ju varje hyresgäst
            ganska svag mot de starka och välorganiserade motståndarna, medan
            hyresgästerna tillsammans är mycket starka och kan utöva makt,
            om man verkligen ger sig sjutton på det och utnyttjar de möjligheter
            som lagstiftningen och förhandlingssystemet ger.
          </note>
          <note type="speaker">
            Anf. 150 JAN SANDBERG (m) replik:
          </note>
          <note>
            Herr talman! Jag vill börja med att göra ett tillrättaläggande
            beträffande mitt inledningsanförande. Jag yrkar bifall till reservationerna
            1 och 12. Det var detta jag menade, även om jag inte sade det.
          </note>
          <note>
            Jag kan inte undgå att kommentera det Jan
          </note>
          <note>
            Strömdahl säger först och främst beträffande bruksvärdessystemet.
            Jan Strömdahl sade själv att fler och fler argumenterar för en
            översyn av bruksvärdessystemet. Den naturliga slutsatsen borde
            då vara att det finns all anledning att se över bruksvärdessystemet,
            och det är detta vi moderater vill göra. Vi vill inte införa marknadshyra,
            utan vi vill se över bruksvärdessystemet. Och vi ifrågasätter
            inte besittningsskyddet -- det skall finnas kvar.
          </note>
          <note>
            Jag förstår inte att Jan Strömdahl kan försvara ett system som
            ger så uppenbara orättvisor som detta.
          </note>
          <note>
            Jan Strömdahl sade att det handlade om skillnaden i produktionsår
            vid jämförelsen mellan 30-
          </note>
          <note>
            talslägenheten i centrala Stockholm och den moderna lägenheten
            i Västra Smedshagen. Det skulle vara den skillnaden som gjorde
            att det blev så mycket dyrare att bo centralt.
          </note>
          <note>
            Låt mig då ta ett annat exempel: Södra stationsområdet, som byggdes
            ungefär samtidigt som Västra Smedshagen i Hässelby. Det är dyrare
            att bo i Västra Smedshagen än i Södra stationsområdet. Det kan
            väl ändå inte Jan
          </note>
          <note>
            Strömdahl försvara.
          </note>
          <note>
            Det handlar om att vi måste se över systemet, och det är allt
            fler som kräver en sådan översyn.
          </note>
          <note>
            Så till hyresgäströrelsen. Jag har själv varit med i den en gång
            i tiden, och jag träffade senast i onsdags kväll en representant
            för hyresgäströrelsen och pratade mycket ingående om deras sätt
            att arbeta och mina synpunkter på det. Vad jag vänder mig emot
            är att en förening eller organisation får monopol på att företräda
            de boende.
          </note>
          <note>
            Den viktigaste synpunkten och frågan är: Varför inte låta de
            boende själva bestämma vilken organisation som de vill tillhöra
            och vilken organisation som skall företräda dem i dessa sammanhang?
            Det är den friheten jag är på jakt efter. Jag har viss förståelse
            för att herr Strömdahl, som representerar vänsterpartiet, har
            litet svårt att förstå kravet på ökad frihet för enskilda människor,
            men det är alltså detta som det handlar om.
          </note>
          <note type="speaker">
            Anf. 151 JAN STRÖMDAHL (v) replik:
          </note>
          <note>
            Herr talman! För att börja med det sista: Det finns faktiskt
            organisationsfrihet även för hyresgäster.
          </note>
          <note>
            Det är alltså felaktigt att beskriva situationen som en monopolsituation,
            att det är tvingande att tillhöra en hyresgästförening som är
            ansluten till
          </note>
          <note>
            Hyresgästernas Riksförbund. De hyresgäster som vill slå sig samman
            i en annan organisation har faktiskt möjlighet enligt den lagstiftning
            som finns att tillskansa sig en förhandlingsordning och en förhandlingsrätt.
          </note>
          <note>
            Beträffande hyrorna kan jag inte säga om det är fel eller rätt
            att hyrorna på Södra stationsområdet, med samma produktionsår
            som i Jan Sandbergs första exempel, är högre eller lägre. Men
            jag vet att när man sätter hyrorna i nyproduktionen har det åtminstone
            under de senaste tio åren funnits en skillnad mellan de centrala
            bruksvärdeshyrorna och de mindre centrala i Stockholmsområdet.
          </note>
          <note type="speaker">
            Anf. 152 KJELL DAHLSTRÖM (mp):
          </note>
          <note>
            Herr talman! Låt mig först säga att jag givetvis står bakom alla
            de reservationer där miljöpartiet och mitt namn finns med, men
            jag tänker inte i något fall yrka bifall till någon sådan reservation,
            vilket ytterligare skulle belasta vår voteringsanläggning.
          </note>
          <note>
            Låt mig också säga att jag delar den inställning som
          </note>
          <note>
            Jan Strömdahl har gett uttryck för i reservation nr
          </note>
          <note>
            4 vad gäller en översyn av förköpslagen. Det finns anledning
            att gå mycket snabbare fram än vad utskottsmajoriteten föreslår
            för att få till stånd någon typ av förvärvsprövning i de kommuner
            som har galopperande priser på grund av attraktivitet osv.
          </note>
          <note>
            Låt mig också säga att jag, liksom miljöpartiet gör i en reservation,
            stöder tanken på att biluppställningsplatser och kabel-TV-installationer
            inte skall kunna påtvingas hyresgäster. På samma sätt tycker vi
            att hyresgästerna skall ha inflytande över beslut om installation
            av kabel-TV och liknande installationer som kan komma i framtiden.
          </note>
          <note>
            Miljöpartiet står också öppet för att förhandlingsrätten enligt
            hyresförhandlingslagen, som det talas om i reservation 15, utvidgas.
          </note>
          <note>
            Monopolet för hyresgäströrelsen, som det kallas, kan behöva ruckas
            i vissa lägen. På samma sätt som hyresgästerna skall ha inflytande
            över kabel-TV-
          </note>
          <note>
            installationer, bör de också få ha ett större inflytande över
            lägenhetsunderhållet, vilket några reservanter föreslår i reservation
            16.
          </note>
          <note>
            Efter att ha konstaterat detta kring betänkandet om vissa fastighetsrättsliga
            lagstiftningsfrågor skall jag berätta om ett besök som jag gjorde
            i en lägenhet i
          </note>
          <note>
            Jordbro för någon vecka sedan. Jordbro ligger i
          </note>
          <note>
            Haninge kommun på Södertörn. Där finns ett stort område som ägs
            av Stiftelsen Familjebostäder. Man kan säga att de yttersta besluten
            som rör
          </note>
          <note>
            Familjebostäder i Jordbro i Haninge kommun fattas här i Stadshuset
            vid Riddarfjärden i
          </note>
          <note>
            Stockholms kommun. I övrigt fattas många beslut rörande Familjebostäder
            på Sankt Eriksgatan på
          </note>
          <note>
            Kungsholmen långt från Jordbro.
          </note>
          <note>
            I ett stort område i Jordbro med hyreslägenheter konstaterade
            man för ett par år sedan alldeles för höga radonhalter. I den
            lägenhet jag besökte visade det sig att strålningen var 687 becquerel
            redan för två år sedan. En tid efter vintern 1989 kom en reparatör
            med en norsk springventil, som han satte in i ett av fönstren,
            varpå man kontrollmätte.
          </note>
          <note>
            Radonhalten gick ned med 10 becquerel till 677. På den tiden
            gällde att en radonhalt på 400 becquerel var den högsta acceptabla
            nivån. Sedan dess har den högsta radonhalten enligt riksdagsbeslut
            minskats till 200. Lägenheten är på 118 m2, och familjen har bott
            i lägenheten i 26 år, dvs. ända sedan husets bygdes. Man betalar
            5 720 kr. i hyra per månad. Hyran har man snyggt och prydligt
            betalat under hela tiden. Denna familj sitter fast i en hälsofälla.
            Man har engagerat sig i den lokala kontaktkommittén för att få
            till stånd en radonsanering, men ingenting har hänt. Det sitter
            en hel del småpåvar i vägen, och på dem fastnar tydligen besluten
            i halsen. Vad kommer att ske?
          </note>
          <note>
            Det kostar kanske 30 000 kr. att radonsanera bostäderna, och
            det finns en stor mängd av dem.
          </note>
          <note>
            Vem skall betala? Det går att få visst statsbidrag för att göra
            det, men ingenting händer.
          </note>
          <note>
            Inför den typen av bostadsmiljöer är vi miljöpartier mycket öppna
            för tanken på ägarlägenheter och försäljning av hyresrätter. 25
            % av lägenheterna i detta land är hyresrätter. Med vår grundläggande
            ideologi att man skall ta ansvar för sitt boende, vilket innebär
            både rättigheter och skyldigheter, så tycker vi att man också
            skall kunna ha det ekonomiska förvaltningsansvaret för bostaden.
          </note>
          <note>
            Därmed ligger det totala ansvaret ''nära''
          </note>
          <note>
            lägenheten. I dag är det inte så. Trots att den boende engagerar
            sig i kontaktkommittén kan han eller hon, som mitt exempel visade,
            fastna i en hälsofälla. Jag kan alltså inte se annat än att vi
            måste vara öppna för andra upplåtelseformer.
          </note>
          <note>
            Ingen upplåtelseform skall uteslutas. Alla upplåtelseformer behövs.
            Att ställa svart mot vitt, som man gör i vänster-höger-debatten,
            är olyckligt.
          </note>
          <note>
            I bostadsområdet i Jordbro sitter man på en enorm resurs. Den
            nämnda lägenheten på 118 m2 är belastad av ett lån på 180 000
            kr. Men marknadsvärdet efter en radonsanering till en kostnad
            av 30 000 kr. tillsammans med en del andra åtgärder är kanske
            upp emot 1 milj.kr. De hyresgäster som har bott i miljonprogrammets
            områden i 20--30 år sitter alltså på en enorm resurs, som varken
            de, Familjebostäder eller andra SABO-
          </note>
          <note>
            företag kan utnyttja för att förbättra bostadsmiljön.
          </note>
          <note>
            Jag tycker att mitt exempel manar till eftertanke och funderingar
            kring laborationer med hyresrättssektorn i våra bostadsområden.
          </note>
          <note type="speaker">
            Anf. 153 HANS GÖRAN FRANCK (s):
          </note>
          <note>
            Herr talman! I det senaste numret av nyhetsmagasinet Nu finns
            en intressant karakteristik av den tilltänkta borgerliga bostadspolitiken
            i allmänhet och hyrespolitiken i synnerhet. Den är intressant
            därför att artikeln i fråga handlar om hur man uppfattar vad som
            komma skall vid ett regimskifte, något som tidningen hoppas på.
            Man försöker ge ganska besked. Mer likt Norge skulle det bli om
            de borgerliga partierna fick bestämma, säger man.
          </note>
          <note>
            Norrmännen betalar 58 % av lönen för sitt boende.
          </note>
          <note>
            Nu tror jag att den siffran är överdriven, men om inte den här
            debatten varar allt för länge kommer jag i väg till Norge i morgon.
            Där skall jag undersöka hur det ligger till. Hur som helst vet
            jag att boendekostnaderna i Norge ligger på en mycket hög nivå.
          </note>
          <note>
            En viss reservation gör folkpartitidningen för centern som beskrivs
            som försiktigare med att explicit önska mer marknadsekonomi. Enligt
            uppgift är boendekostnaden för svensken omkring
          </note>
          <note>
            20 % av lönen. Trots detta prisar nu de borgerliga partierna
            de hårda angreppen mot socialdemokraternas sociala bostadspolitik.
            Den jämförs med ''Öststaternas misslyckade planekonomi''.
          </note>
          <note>
            Hur skall då det borgerliga systemskiftet uppnås enligt nyhetsmagasinet
            Nu. Jo, det skall uppnås bl.a. genom att kostnadskontroller och
            länsbostadsnämnder avskaffas. Dessutom skall bostadssubventioner
            och markvillkor för byggande minskas. Låt människorna betala de
            verkliga kostnaderna för sitt boende, utropar tidningen. Det skulle
            betyda att hyror och andra boendekostnader nära nog fördubblas
            i nybyggen. Det är just på det sättet situationen blir mer lik
            i Norge.
          </note>
          <note>
            Boendekostnaderna skall inte utjämnas via skattsedeln och bostadssubventioner,
            som socialdemokraterna vill.
          </note>
          <note>
            Eftersom hyressättningen i de allmännyttiga bostadsföretagen
            är riktgivande för hyresmarknaden i övrigt, kräver moderaterna
            och folkpartiet till råga på allt att allmännyttans lägenheter
            säljs ut till privata fastighetsägare. Nu framhålls att subventioner
            leder till en för stor efterfrågan på bostäder, och bostadsbristen
            skall därför enligt detta recept avskaffas genom skyhöga hyror.
          </note>
          <note>
            På knappast något område får ett borgerligt maktskifte så allvarliga
            konsekvenser som just i fråga om vanliga hyresgästers situation.
            Svaret på åtskilliga av de frågor som har ställts i dag är att
            socialdemokraterna säger nej till marknadshyror och ja till en
            social bostadspolitik med bruksvärdeshyror. Hyrespolitiken får
            inte liberaliseras mer. Hyror och bostadskostnader är redan höga
            nog. Vad som behövs är snarare en hyresbroms. Det behövs också
            en reformerad hyreslagstiftning, som stärker besittningsskyddet
            och hyresgästernas ställning på hyresmarknaden.
          </note>
          <note>
            Herr talman! I det betänkande vi nu debatterar behandlas i stort
            sett motioner som vi är väl bekanta med och som har behandlats
            av riksdagen i mer eller mindre många omgångar. En hel del av
            de motioner som är väckta är också föremål för viss beredning
            i regeringskansliet, och en rad andra frågor behandlas i den hyreskommitté
            som jag, Jan
          </note>
          <note>
            Sandberg och Birger Andersson är ledamöter i. Jan
          </note>
          <note>
            Sandberg och Birger Andersson är därför väl informerade om vad
            som har hänt i den utredningen.
          </note>
          <note>
            Jag skall i korthet kommentera några av de spörsmål som har kommit
            upp i debatten. Bl.a. har frågan om expropriationslagstiftningen
            berörts.
          </note>
          <note>
            Om detta är inte mer att säga än att det nu inte finns anledning
            att göra någon större översyn.
          </note>
          <note>
            På en punkt är det viktigt att det sker förbättringar, nämligen
            när det gäller handläggningstiderna. Det är över huvud taget så
            inom hela vår administration och vårt rättsväsende att vi lider
            av alldeles för långa handläggningstider. Detta är någonting som
            med skärpa måste kritiseras, och det behövs klara förbättringar
            också i just den frågan.
          </note>
          <note>
            Det andra problemet som flera talare här har berört är frågan
            om förköpsrätten och särskilt då gällande bostäderna i skärgården.
            Jag delar den uppfattning som här har kommit fram, nämligen att
            detta är ett både allvarligt och oroväckande problem. Jag beklagar
            att det inte gick att komma fram med ett förslag på ett tidigare
            stadium. Man kan naturligtvis, som Jan Strömdahl, säga att detta
            borde ha gått ändå. Men ett faktum var att det förslag som tidigare
            låg gav upphov till en alldeles för splittrad opinion och alldeles
            för mycket remisskritik. Det skulle inte ha gagnat saken att lägga
            fram ett sådant förslag. Men nu är i alla fall en översyn på väg,
            och den syftar till att skapa bättre möjligheter att stoppa den
            pågående omvandlingen av permanentbostäder inom dessa områden.
          </note>
          <note>
            Utskottet har sagt att detta är en oönskad utveckling. Vi förutsätter
            att det på detta område skall komma ett förslag som är genomförbart.
          </note>
          <note>
            Jag vill tillägga att den här frågan inte är alldeles enkel,
            utan det är nödvändigt att göra noggranna överväganden. Här får
            jag ett andra tillfälle att nämna förhållandena i Norge. Norge
            har på den här punkten en lagstiftning som kanske kan vara av
            intresse. Det sägs att den har fungerat förhållandevis väl, och
            det kan enligt min uppfattning vara anledning att studera hur
            man där har lyckats med att få en lagstiftning som i varje fall
            har tillfredsställt en hel del.
          </note>
          <note>
            Det har talats om att man vill sälja ut tomträtterna och att
            man inte heller vill ha några nya tomträtter.
          </note>
          <note>
            På den punkten är socialdemokraternas inställning klar. Tomträttsinstitutet
            är viktigt för möjligheten att fullfölja en bostadssocial politik
            och att motverka spekulation. Jag vill inte påstå att det är något
            allena saliggörande, men det är ett av de instrument som finns.
          </note>
          <note>
            Ingrid Hasselström Nyvalls beskrivning av hur det kan gå när
            det gäller hyresfastigheter var bra, om jag nu uppfattade hennes
            anförande rätt. Hon sade att hyresgästerna hade kommit i kläm.
            Det är av den anledningen viktigt med en noggrann uppsyn över
            dessa frågor och att vi ser till att lagstiftningen kan motverka
            det som Ingrid Hasselström Nyvall nämnde. Jag vill inte ytterligare
            gå in på den här frågan, eftersom den skall bli föremål för hyreslagskommitténs
            överväganden. Jag hoppas att vi skall komma fram till ett förslag
            som bättre tillgodoser de behov som har lett till att hyresgäster
            har kommit i kläm.
          </note>
          <note>
            Jag har redan sagt några ord om bruksvärdessystemet. Vi vet ännu
            inte -- i varje fall vet inte jag -- hurdan sammansättningen i
            den nya kommittén på det här området kommer att bli. Den är ännu
            inte tillsatt, men den kommer av allt att döma inom kort. Det
            behövs en översyn och analys av systemet. De frågor som här har
            kommit upp kommer att prövas av kommittén, men det kommer att
            ske på grundval av att detta bruksvärdessystem behövs och skall
            bibehållas.
          </note>
          <note>
            Några talare har varit inne på vad hyran skall omfatta. En del
            andra frågor som hyreslagskommittén nu prövar har också tagits
            upp.
          </note>
          <note>
            Före årets slut kommer hyreslagskommitténs förslag.
          </note>
          <note>
            Herr talman! Jag nöjer mig med detta. Det är möjligt att jag
            på grund av den sena timmen inte har svarat på alla frågor, men
            min taletid är nu i det närmaste ute.
          </note>
          <note>
            Jag yrkar bifall till utskottets hemställan.
          </note>
          <note type="speaker">
            Anf. 154 JAN SANDBERG (m):
          </note>
          <note>
            Herr talman! Jag tycker att herr Franck borde ha använt mera
            tid till att läsa betänkandet och kanske inte lika mycket tid
            till att läsa tidningsartiklar. Jag förstår inte riktigt hur Hans
            Göran Franck kan få för sig att moderat politik skulle innebära
            att priserna och hyrorna skulle raska i höjden. Vi har föreslagit
            en sänkt fastighetsskatt. Vi vill sänka den ännu mer. Det är vi
            som har sagt nej till räntelånesystemet. Det är vi som vill genomföra
            ändringar i skatteomläggningen, som kommer att medföra att belastningen
            på boendet kommer att minska. Jag förstår inte riktigt vad Hans
            Göran
          </note>
          <note>
            Franck fick detta ifrån i vad gäller högre kostnader.
          </note>
          <note>
            Han försöker möjligen koppla det till vårt krav på en översyn
            av bruksvärdessystemet.
          </note>
          <note>
            Hans Göran Franck verkar vara en av de få som försvarar det system
            som vi har. Jag har i min hand ledaren i det senare numret av
            tidningen Bofast, allmännyttans egen tidning, där chefredaktören
          </note>
          <note>
            Crister Lindström säger följande: ''Det finns all anledning att
            se över hur saker och ting fungerar, inte minst bruksvärdessystemet.''
            Herr Franck sade något om att det skall göras en översyn. Tycker
          </note>
          <note>
            Hans Göran Franck att det system som vi har i dag är bra eller
            dåligt, d.v.s. att man får betala mera i hyra ju mindre nöjd man
            är med sin bostad, åtminstone när det gäller läget?
          </note>
          <note>
            Jag fick inte heller något svar på frågan varför man inte skall
            låta de boende själva bestämma mera och hyresgäströrelsen bestämma
            mindre.
          </note>
          <note>
            Jag minns debatter som vi hade här i kammaren före valet när
            man talade mycket om moderaternas förslag som skulle innebära
            ökade kostnader, höjda hyror, sociala orättvisor m.m. Man vet
            ju hur mycket de orden var värda när valet var över och den socialdemokratiska
            regeringen tillträdde och genomförde den största skatteomläggning
            vi har sett i modern tid i Sverige, som i och för sig innehåller
            många fördelar i vad gäller sänkningen av inkomstskatter. Vi har
            däremot varit kritiska när det gäller att höja andra skatter för
            att bekosta de sänkta inkomstskatterna.
          </note>
          <note>
            Hans Göran Francks tal om risken för höjda hyror klingar relativt
            falskt med tanke på det man hörde socialdemokraterna säga innan
            valet om hyresnivån och att man nu ser hur hyresnivån har förändrats
            i och med skatteomläggningen. Hans Göran Franck, är det bra eller
            dåligt att man får betala högre hyra om man bor ocentralt jämfört
            med ett centralt läge?
          </note>
          <note>
            Varför vill man inte låta de boende bestämma själva i stället
            för att hyresgäströrelsen skall göra det?
          </note>
          <note type="speaker">
            Anf. 155 BIRGER ANDERSSON (c):
          </note>
          <note>
            Herr talman! Eftersom Hans Göran Franck hänvisade till förhållandena
            i Norge, vill jag bara påminna om att Norge har en socialdemokratisk
            regering. Hans Göran Franck skall åka till Norge inom de närmaste
            dagarna. Det finns då anledning att kontakta socialdemokraterna
            och ta reda på varför hyreskostnaderna är så höga i det socialdemokratiskt
            styrda Norge.
          </note>
          <note>
            Hans Göran Franck säger vidare att socialdemokraterna säger nej
            till marknadshyror.
          </note>
          <note>
            Jag har en känsla av att alla partier säger nej till marknadshyror.
            Från centerns sidan säger vi i alla fall nej. Vi har sagt att
            vi vill ha en översyn av bruksvärdesystemet. Den frågan ställde
            jag också till Hans Göran Franck. Det visar sig nu att Hans
          </note>
          <note>
            Göran Franck säger att det nog behövs en översyn och analys av
            systemet. Jag har antecknat de orden.
          </note>
          <note>
            Det intressanta är vad som föreslås i reservationen i betänkandet.
            I tidningen Hyresgästen, säger bostadsminister Ulf Lönnqvist följande:
            ''Det är också svårt att på ett relevant sätt kunna ta hänsyn
            till fastighetens ålder och läge inom ramen för rådande bruksvärdering''.
            Det finns flera motiv för bostadsministern att kräva en översyn
            av bruksvärdessystemet. Det finns således möjligheter för Hans
            Göran Franck att ansluta sig till reservationen.
          </note>
          <note>
            När det gäller eventuella framtida hyreshöjningar, vill jag säga
            att den s.k. århundradets skattereform som genomfördes av bl.a.
            socialdemokraterna, har följts av århundradets hyreshöjning. Det
            har inte vid något annat tillfälle skett så kraftiga hyreshöjningar
            som under det här året och fjolåret.
          </note>
          <note>
            Hans Göran Franck framhöll att många av motionerna är välbekanta
            sedan tidigare år. Det håller jag med om. Man måste då fråga sig
            om vad det beror på. Jo, det beror på att motionerna avslås, och
            då kommer de tillbaka. Jag vill göra alla i riksdagen uppmärksamma
            på att det inte är helt säkert att en motion måste avslås därför
            att den kommer från ett oppositionsparti. Vi kan väl alla här
            i riksdagen framföra vettiga och bra förslag. I
          </note>
          <note>
            och med att motionerna har kommit tillbaka tror vi att förslagen
            är riktiga och att de så småningom bör kunna godkännas av en majoritet
            i riksdagen.
          </note>
          <note>
            En helt ny motion som jag yrkade bifall till -- och kommer att
            begära votering på -- gäller regler vid expropriation. Jag läste
            den reservationen noggrant innan jag gick upp här. Jag tycker
            att det finns anledning för Hans Göran Franck att läsa den noggrant.
            Det fanns tydliga tecken från Hans
          </note>
          <note>
            Göran Francks sida på att han var inne på att kanske kunna bifalla
            den så småningom.
          </note>
          <note>
            Anf. 156 INGRID HASSELSTRÖM NYVALL
          </note>
          <note>
            (fp):
          </note>
          <note>
            Herr talman! Jag har faktiskt inte haft tillfälle,
          </note>
          <note>
            Hans Göran Franck att läsa denna artikel. Jag kan därför inte
            säga om den verkligen speglar folkpartiets bostadspolitik. Jag
            tror inte att svensken kommer att acceptera att 58 % av lönen
            går till boende. Då blir det snarare som en talesman för Boverket
            uttalade i dag i en TT-intervju, att svensken kommer att knapra
            ner sin bostadsstandard ganska väsentligt under de senaste åren.
          </note>
          <note>
            Vi har nog alla sagt att man behöver få ned bostadssubventionerna.
            Man måste dock göra det i en rimlig takt. Regeringen föreslår
            i en proposition som har lagts fram i dag som en uppföljning av
            förslaget i budgetpropositionen att man skall ta ytterligare 600
            miljoner. Hela bostadspolitiken är under en väldig omstöpning
            just nu. Den debatten skall vi inte föra här i kväll. Det gäller
            nu vissa specialområden. De har naturligtvis också påverkats av
            hela bostadsdebatten.
          </note>
          <note>
            Jag tycker inte heller att vi skall föra en skattedebatt nu,
            såsom det även blev kring det förra ärendet om turismen. Om man
            accepterar en marginalskattesänkning, som både centern och moderaterna
            har sagt sig göra, måste pengarna tas någonstans ifrån. En väg
            var att förändra de stora bostadssubventionerna, vilket vi tror
            är av betydelse för hur hela bostadsmarknaden kommer att fungera
            framöver. Det är så lätt att säga att man ställer upp på sänkta
            inkomstskatter men så svårt att ange varifrån pengarna skall tas.
          </note>
          <note>
            Jag hade inget yrkande när det gäller fastighetsförvaltare och
            fastighetsägare som inte sköter sig. Jag betonade också att det
            var ett fåtal.
          </note>
          <note>
            Jag avvaktar resultatet av kommmitténs arbete. Det viktiga är
            att man kan förebygga mer än vad man kan i dag. Tvångsförvaltning
            kommer in på ett alltför sent stadium, även om det kanske kan
            gå ganska fort i dag. I ett närliggande fall hemma kunde jag se
            att det gick ganska fort att få tvångsförvaltning så att missförhållandena
            för hyresgästerna kunde rättas till. Jag vill dock att man skall
            försöka hitta vägar att förebygga sådana situationer.
          </note>
          <note type="speaker">
            Anf. 157 JAN STRÖMDAHL (v):
          </note>
          <note>
            Herr talman! Det gick inte att komma fram, sade
          </note>
          <note>
            Hans Göran Franck, när det gällde förslaget till förvärvslag
            för att klara problemen för de bofasta skärgårdsborna. Men i nästa
            ögonblick hänvisade
          </note>
          <note>
            Hans Göran Franck till Norgemodellen även i det här fallet. Det
            kan då konstateras att det var just
          </note>
          <note>
            Norgemodellen som låg till grund för det svenska förslaget till
            en förvärvslagstiftning. Jag skulle vilja föreslå att Hans Göran
            Franck när han gör sin studieresa till Norge lyssnar med någon
            kustkommun som tillämpar den här lagstiftningen, så att han får
            se var knuten finns.
          </note>
          <note>
            Jag vill också fråga Hans Göran Franck om det finns något hinder
            för en kombination av åtgärder, dvs. både en förvärvslagstiftning
            och en förköpsmöjlighet. Jag är tveksam till att man skall ha
            bara förköpsmöjlighet. Priserna är högt upptrissade, och ett förköp
            innebär att man måste gå in till det här upptrissade priset.
          </note>
          <note type="speaker">
            Anf. 158 HANS GÖRAN FRANCK (s):
          </note>
          <note>
            Herr talman! Jag tycker inte att hyresgästorganisationerna, oavsett
            vilka de är, har ett för stort inflytande. Det är snarare så att
            det finns ett behov att stärka hyresgästorganisationerna, inte
            som något självändamål utan för att få en större balans på hyresmarknaden.
            Det är ett intresse för hela landet att vi har starka partsorganisationer.
            Flera talare, bl.a. Jan Sandberg, har inte insett vilken betydelse
            det har för att vi skall få en bra reglering av förhållandena
            på marknaden. Har man starka organisationer kan man överlämna
            mycket fler frågor till deras egna förhandlingar. Om organisationerna
            är svaga, fordras det mer av lagstiftning för att man skall kunna
            skydda den svagare parten. Vi har här ett belysande exempel, och
            det gäller lokalhyreslagstiftningen. Vi skulle ha haft en bättre
            situation på lokalhyresmarknaden i dag, om vi hade haft starkare
            organisationer på hyresgästsidan. Det finns därför nu anledning
            att göra en uppföljning av den lagstiftning vi har och då lyssna
            till vad de parter som finns på den marknaden har att säga. Det
            är möjligt att lagstiftningen inte är tillräcklig. Men en sak
            vet jag säkert, och det är att det behövs en förstärkning på hyresgästsidan.
            Det görs här ambitiösa ansträngningar av köpmän och hantverkare
            men även av Hyresgästernas riksförbund att skapa en organisation
            som skulle ge större jämvikt på den marknaden. Men ännu har man
            inte kommit dithän.
          </note>
          <note>
            Frågan om vilken betydelse lägesfaktorn skall ha är en sak som
            denna utredning får ta ställning till. För dagen är det inte mer
            att säga om det, men däremot är det alldeles klart att en översyn
            är behövlig och att denna skall ske på bruksvärdeshyresprincipens
            grund.
          </note>
          <note type="speaker">
            Anf. 159 BIRGER ANDERSSON (c):
          </note>
          <note>
            Herr talman! Jag vill än en gång upprepa att också vi i centern
            säger nej till marknadshyror. Jag har en känsla av att det på
            sina håll ute i landet sprids en vilseledande information om att
            de borgerliga partierna kommer att införa marknadshyror efter
            valet.
          </note>
          <note>
            Jag återkommer till tidskriften Hyresgästen och vill läsa upp
            vad centerns partiledare sagt i denna tidning. På frågan ''Är
            ni beredda att avskaffa bruksvärdessystemet och låta marknaden
            styra hyrorna helt'' svarar Olof Johansson: ''Nej, det är inte
            aktuellt''. Där anförs ytterligare en hel del synpunkter, men
            jag slutar citatet där. Jag hoppas att detta nu är klarlagt.
          </note>
          <note>
            Jag håller med Hans Göran Franck om att det behövs en uppföljning
            av lokalhyreslagstiftningen.
          </note>
          <note>
            Hans Göran Franck var ordförande i en utredning som arbetade
            med detta, och det har nu efter ett tag visat sig att det vore
            värdefullt med en uppföljning och översyn. Jag tycker alltså att
            det finns anledning för regeringen att tillsätta en särskild utredningsgrupp
            som får i uppdrag att göra den erforderliga översynen.
          </note>
          <note type="speaker">
            Anf. 160 HANS GÖRAN FRANCK (s):
          </note>
          <note>
            Herr talman! Det första som behövs är att vi får reda på hur
            det faktiskt förhåller sig med lokalhyrorna. Det kommer in nya
            rapporter om detta, och lagstiftningen har nu verkat så länge
            att man bättre kan se hur det förhåller sig än vad man kunde i
            varje fall under förra året, då det ännu hade träffats alltför
            få avtal enligt den nya lagen.
          </note>
          <note>
            Det behövs också en fördjupad undersökning av detta, och en sådan
            skall också komma till stånd.
          </note>
          <note type="speaker">
            Anf. 161 BIRGER ANDERSSON (c):
          </note>
          <note>
            Herr talman! En fördjupad undersökning, som
          </note>
          <note>
            Hans Göran Franck talade om, ställer vi oss från centerns sida
            bakom. Men det behövs också en så grundlig översyn att det krävs
            att en särskild utredningsgrupp får detta uppdrag. Vi tror att
            det finns en hel del saker som man behöver ändra på.
          </note>
          <note>
            Jag hoppas att Hans Göran Franck kan påverka bostadsdepartementet,
            så att vi kommer fram på den här vägen och att det tillsätts en
            särskild utredningsgrupp och görs en fördjupad undersökning.
          </note>
          <note type="speaker">
            Anf. 162 HANS GÖRAN FRANCK (s):
          </note>
          <note>
            Herr talman! Om det är som vi misstänker att det bör göras en
            uppföljning, skall jag verka för att en sådan kommer till stånd.
          </note>
          <note>
            Jag vill tillägga att den nuvarande hyreslagskommittén har vissa
            möjligheter att också ta ställning i frågor som gäller hyreslagstiftningen.
          </note>
          <note>
            Det gäller för kommittén att ta ställning till om den lagstiftning
            som föreslås skall gälla för både bostadshyresgäster och lokalhyresgäster
            eller om den bara skall gälla bostadshyresgäster.
          </note>
          <note type="speaker">
            Anf. 163 BIRGER ANDERSSON (c):
          </note>
          <note>
            Herr talman! Det är riktigt att det finns en möjlighet att lägga
            detta uppdrag på 1989 års hyreslagskommitté, men jag tror för
            min del att det behövs en något grundligare översyn än vad som
            kan ske genom att man lägger uppdraget som ett bihang till hyreslagskommittén.
            Vi i centern anser alltså att det behövs en särskild utredning
            som ser över dessa frågor.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 mars.)
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Propositionerna
          </note>
          <note>
            1990/91:121 Försöksverksamhet med kommunalt huvudmannaansvar
            för primärvård m.m.
          </note>
          <note>
            1990/91:138 Vissa tandvårdsfrågor
          </note>
          <note>
            1990/91:144 Vissa följdfrågor om ny bostadsfinansiering, m.m.
          </note>
          <note>
            1990/91:147 Förstärkt konkurrens på livsmedelsområdet
          </note>
          <note>
            1990/91:152 Överföring av vissa uppgifter enligt smittskyddslagen
            m.m.
          </note>
          <note>
            1990/91:156 Miljöklasser för nya fordon, m.m.
          </note>
          <note>
            1990/91:157 Kommunala dispensavgifter i trafikärenden
          </note>
          <note>
            1990/91:161 Sotning
          </note>
          <note>
            Skrivelse
          </note>
          <note>
            1990/91:137 Redovisning för fördelningen av medel från allmänna
            arvsfonden under budgetåret 1989/90
          </note>
          <note>
            20 § Kammaren åtskildes kl. 22.49.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m.
          </note>
          <note>
            7 § anf. 25 (delvis),
          </note>
          <note>
            av förste vice talmannen därefter t.o.m. 7 § anf. 40
          </note>
          <note>
            (delvis),
          </note>
          <note>
            av andre vice talmannen därefter t.o.m. 7 § anf. 57
          </note>
          <note>
            (delvis),
          </note>
          <note>
            av tredje vice talmannen därefter t.o.m. 8 § anf. 83
          </note>
          <note>
            (delvis),
          </note>
          <note>
            av talmannen därefter t.o.m. ajourneringen kl.
          </note>
          <note>
            17.57,
          </note>
          <note>
            av förste vice talmannen därefter t.o.m. 17 § anf.
          </note>
          <note>
            136 (delvis) och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
