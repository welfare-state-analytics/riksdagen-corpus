<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--18</head>
          <docDate when="1990-11-06 00:00:00">1990-11-06 00:00:00</docDate>
        </div>
      </front>
      <body>
        <div>
          <note>
            1 § Ledighet
          </note>
          <note>
            Talmannen meddelade att ansökan om ledighet på grund av sjukdom
            inkommit från Hugo Bergdahl
          </note>
          <note>
            (fp) för tiden den 6 november--den 14 december.
          </note>
          <note>
            Kammaren biföll denna framställning.
          </note>
          <note>
            Talmannen anmälde att Mariana Wallin (fp) skulle tjänstgöra som
            ersättare för Hugo Bergdahl.
          </note>
          <note>
            2 § Debatt vid hänvisning till utskott av skrivelse 1990/91:50
          </note>
          <note>
            Föredrogs skrivelse 1990/91:50 Åtgärder för att stabilisera ekonomin
            och begränsa tillväxten av de offentliga utgifterna.
          </note>
          <note type="speaker">
            Anf. 1 LARS TOBISSON (m):
          </note>
          <note>
            Herr talman! Ärligt talat är jag litet osäker på syftet med dagens
            debatt. Den har kommit till på socialdemokraternas begäran med
            anledning av att regeringen avlämnat en skrivelse om den ekonomiska
            politiken som nu skall remitteras till utskott. Sedan oppositionspartierna
            skrivit sina motioner, blir det på vanligt sätt tillfälle att
            debattera skrivelsens innehåll i sak.
          </note>
          <note>
            Men regeringspartiet har tydligen behov av att ytterligare förklara
            sig. Och det kan man förstå. För bara några veckor sedan redovisade
            regeringen sin ekonomiska politik på medellång sikt i en proposition,
            för vilken motionstiden gick ut så sent som i går. Det snabba
            underkännande av den egna produkten som skrivelsen innebär, vittnar
            verkligen om bristande förutseende, för att inte säga total förvirring.
            Min första fråga till statsministern blir: Varför drog ni inte
            tillbaka den ekonomiska propositionen för att arbeta om den, när
            det efter bara någon vecka visade sig att den var otillräcklig?
          </note>
          <note>
            Kännetecknande för den socialdemokratiska regeringens oförmåga
            att hantera den ekonomiska verkligheten är svårigheten att gå
            från ord till handling. Vi moderater brukade om förre finansministern
            säga att han var bättre på träning än på match. Men det omdömet
            har nu visat sig gälla även hans efterträdare och hela statsrådskretsen.
            Den givna förklaringen är att den nödvändiga utvecklingen mot
            marknadsekonomi, lägre skattetryck, minskade offentliga utgifter
            samt avreglering och privatisering möter ett kraftigt ideologiskt
            motstånd i regeringspartiets egna led.
          </note>
          <note>
            Bristen på handlingskraft går att belägga långt tillbaka. Jag
            skall nöja mig med att påminna om vad som hänt sedan november
            förra året, då regeringen presenterade sin bedömning av det ekonomiska
            läget. Detta målades på ett realistiskt sätt i mörka färger, men
            åtgärder uteblev.
          </note>
          <note>
            Budgetpropositionen några månader senare innehöll inte mycket
            mer än en inbjudan till Hagaöverläggningar. När dessa som väntat
            misslyckades, blev det upptakten till ett säreget skådespel med
            krispaket och kabinettsfråga och regeringens avgång och återkomst.
            Så här i efterhand förefaller hela spektaklet mest ha varit till
            för att ge finansministern tillfälle att avgå utan att det märktes
            att det skedde i protest mot den förda politiken.
          </note>
          <note>
            Senare under våren kom ett nytt krispaket där de flesta inslagen
            innebar att socialdemokraterna, om inte slaktade, så dock skar
            i gamla heliga kor. Den viktigaste åtgärden var ändå en höjning
            av momsen som, utöver vad redan skatteomläggningen medförde, ytterligare
            drev på den politiskt bestämda prisstegringen och därmed motverkade
            strävan att få bukt med inflation och lönekostnadsökningar.
          </note>
          <note>
            Höstens riksdagsarbete inleddes med en regeringsförklaring, som
            var lika lång som den var tunn. Sedan kom då den på långtidsutredningen
            baserade propositionen om den ekonomiska politiken. Den var återigen
            ett dokument med vissa lovande resonemang, men det närmaste man
            kom konkreta åtgärder var besked om kommande utredningar.
          </note>
          <note>
            Det är inte så konstigt att denna brist på handling skapade oro
            på de finansiella marknaderna.
          </note>
          <note>
            Riksbanken fick strama åt penningpolitiken genom att höja räntenivån
            i två omgångar med sammanlagt 5 procentenheter. Regeringen, som
            alltmer gör skäl för beteckningen ''reageringen'', kallade brådstörtat
            till presskonferens och utlovade finanspolitisk åtstramning. Beredskapen
            var emellertid dålig, och det bedömdes ta minst en vecka att utarbeta
            det besparingspaket som ställdes i utsikt.
          </note>
          <note>
            Efter ett mödosamt grupparbete i stormötesform --
          </note>
          <note>
            någon har kallat det sorgearbete -- presenterades det med spänning
            emotsedda resultatet. Det föll väl in i det tidigare formade mönstret.
            Typiskt nog fanns det inte några färdiga regeringsförslag, utan
            endast hafsigt hopkomna pressmeddelanden om en kommande skrivelse
            till riksdagen, där regeringen skulle redovisa vad den tänkte
            göra i framtiden.
          </note>
          <note>
            Nu -- drygt en vecka senare -- föreligger skrivelsen.
          </note>
          <note>
            I detta fall blir karaktäristiken att den är lika tunn som den
            är kort. Inga konkreta åtgärder -- mest en redogörelse för vad
            regeringen planerar göra till våren och då ofta på områden som
            ligger långt vid sidan av den ekonomiska politiken.
          </note>
          <note>
            Herr talman! Det är svårt att frigöra sig från intrycket av ett
            krympande parti som administrerar en sönderfallande ekonomi. Regeringen
            verkar inte ha hunnit göra klart för sig vad problemet är.
          </note>
          <note>
            Sverige lider av en allmän ekonomisk kris som främst kommer till
            uttryck i dålig konkurrenskraft och utflyttning av kapital och
            investeringar. Men finansministern beter sig som om det mest rörde
            sig om en brist i statsfinanserna.
          </note>
          <note>
            En realistisk prognos för utfallet innevarande budgetår visar
            på överskott i statsbudgeten. Inom hela den offentliga sektorn
            blir överskottet i år över
          </note>
          <note>
            50 miljarder kronor. Även om en kommande avmattning slår hårdare
            på budgetens utgiftssida än dess inkomstsida, kan därför knappast
            finanspolitiken anses vara det dominerande samhällsekonomiska
            problemet i nuläget.
          </note>
          <note>
            Kan fixeringen vid budgetpolitiken bero på att med den tredje
            vägens politik har allt annat gått snett --
          </note>
          <note>
            tillväxten, inflationen, bytesbalansen och nu också arbetslösheten?
            Återstår då den, mest med skattehöjningar, återställda budgetbalansen,
            som tydligen skall försvaras till varje pris.
          </note>
          <note>
            Det finns inslag i krispaketet som inte är rena besparingsförslag
            utan även siktar till strukturella förändringar. Men det är typiskt
            att när regeringen ställer upp på den moderata linjen att sänka
            ersättningsnivån i sjukförsäkringen, frånträder den samtidigt
            sitt tidigare beslut att införa den lika angelägna arbetsgivarperioden.
          </note>
          <note>
            Andra inslag i paketet är av renodlad besparingskaraktär och
            trots alla utfästelser om motsatsen, finns det t.o.m. skattehöjningsförslag.
          </note>
          <note>
            Helt stilenligt blir den första åtgärd som träder i kraft en
            skatteskärpning. Det är svårt att se hur investerare skall förmås
            att satsa på Sverige med hjälp av inställda repetitionsövningar
            och höjd fastighetsskatt. Kan statsministern förklara hur de föreslagna
            åtgärderna stärker Sveriges konkurrenskraft, hur de bidrar till
            att vända försämringen avbytesbalansen och den pågående utströmningen
            av placeringskapital?
          </note>
          <note>
            Herr talman! Att få Sveriges ekonomi på rätt kurs igen är ingen
            lätt uppgift. Det blir ett långt och mödosamt arbete. Men desto
            viktigare är det då att börja genast med åtgärder som signalerar
            ett klart nytänkande på viktiga områden.
          </note>
          <note>
            Mest angeläget av allt är att ta itu med den främsta orsaken
            till den klena tillväxten, den snabba prisoch kostnadsstegringen,
            det dåliga hushållssparandet och den svaga investeringsviljan,
            nämligen Sveriges extremt hårda skattetryck. I ett alltmer gränslöst
            Europa räcker det inte att sänka skatten på arbete, utan det måste
            också ske totalt sett. Det utrymme som utgiftsbesparingar skapar
            bör därför utnyttjas till ett första steg i en plan för successiv
            sänkning av skattetrycket. De mest skadliga skatterna måste då
            angripas först, och det är de som träffar produktion och sparande.
          </note>
          <note>
            Vad de offentliga utgifterna beträffar, duger det inte att hyvla
            ungefär jämntjockt överallt. Vissa sektorer, t.ex. försvar samt
            polis- och rättsväsen, som under senare år svältfötts medan bidragssystemen
            vuxit, måste tvärtom tillföras ökade resurser. Det rör sig här
            om kärnan i statens verksamhet, som inte gärna kan läggas över
            i privata händer.
          </note>
          <note>
            På andra områden är det däremot nödvändigt att besparingssträvan
            leder fram till strukturella förändringar enligt principen att
            det allmänna inte skall svara för det som lika bra eller bättre
            kan skötas i enskild regi. Det förutsätter avregleringar och ett
            brytande av de monopol som i sannt planekonomisk anda gäller inom
            områden som barnomsorg, utbildning och vård.
          </note>
          <note>
            Den avgörande frågan för Sveriges framtid är: Hur skall vi åter
            få såväl svenskar som utlänningar att vilja satsa på och verka
            i vårt land? Av största vikt för Sveriges position som modern
            industrination är tillgången på elektrisk energi. Regeringen nöjer
            sig nu med att hänvisa till pågående överläggningar.
          </note>
          <note>
            Varför inte först som sist lämna det nödvändiga beskedet att
            det inte blir någon förtida avveckling av kärnkraften?
          </note>
          <note>
            Varför ges inte ett mera handfast besked om
          </note>
          <note>
            Europapolitiken än att Sverige skall förtydliga sina ambitioner
            i positiv riktning? Vad som behövs är en utfästelse att ansöka
            om medlemskap i EG enligt en tidtabell, som medger inträde vid
            tidigast möjliga tidpunkt.
          </note>
          <note>
            I detta sammanhang inställer sig också frågan varför regeringen
            inte ger eftertryck åt sin beslutsamhet att undvika devalvering
            och bekämpa inflationen genom att lämna riksbanken klartecken
            för att anknyta kronan till den europeiska valutaenheten ecun.
            Skall det förhållandet att
          </note>
          <note>
            Sverige ännu inte följt Norge på denna väg tolkas som att regeringen
            här som annorstädes tvekar att gå från ord till handling?
          </note>
          <note>
            Utan konkreta åtgärder av detta slag lär det inte dröja länge
            innan det åter uppstår oro på de finansiella marknaderna med ett
            nytt räntesprång uppåt som följd. Jag vill hävda att det då med
            all sannolikhet kommer ett nytt krispaket någon gång till våren
            före nästa års val.
          </note>
          <note type="speaker">
            Anf. 2 BIRGIT FRIGGEBO (fp):
          </note>
          <note>
            Herr talman! Vad vi nu bevittnar är inte i första hand en ekonomisk
            kris utan en politisk sådan. Den socialdemokratiska regeringen
            åtnjuter inte längre något förtroende. Det är denna brist på förtroende
            som är orsaken till den akuta ekonomiska krisen --
          </note>
          <note>
            en kris som svensken får betala dyrt.
          </note>
          <note>
            Det bristande förtroendet för regeringen har sin grund i den
            totala oförmågan att handskas med regeringsmakten, dvs. styra
            riket. Skulden för det uppkomna läget är helt och fullt socialdemokraternas.
            Det går inte att skylla på tidigare borgerliga regeringar, en
            splittrad opposition, finansvalpar eller löntagare. Det vore bra
            om statsministern klart deklarerade i debatten här i dag att det
            är regeringens oförmåga att ta itu med de strukturella problemen
            i Sverige som är orsaken.
          </note>
          <note>
            Regeringen saknar politik. I en mängd frågor kan vi inte få besked
            om vad socialdemokraterna vilja.
          </note>
          <note>
            Ett bland många exempel är energipolitiken.
          </note>
          <note>
            Socialdemokraterna är splittrade i traditionalister och förnyare.
            Det leder till handlingsförlamning i förnyelsen av offentlig sektor,
            till dubbla budskap som i fondfrågorna och till hoppande från
            tuva till tuva som i EG-frågan.
          </note>
          <note>
            Socialdemokraterna är offer för sin egen propaganda. I de senaste
            tre valrörelserna har socialdemokraterna ägnat sig åt en ohöljd
            löftespolitik. Än har det handlat om att riva upp den borgerliga
            regeringens beslut om besparingar och än har det handlat om ofinansierade
            reformer.
          </note>
          <note>
            Borgerliga förslag om systemförändringar har kritiserats så hårt
            att man inte själv förmått att ta itu med de mest uppenbara missförhållanden.
            Det gäller t.ex. ökningen av sjuktalen, de galopperande utgifterna
            i arbetsskadeförsäkringen, ökningen av antalet förtidspensionärer
            och de allt orättvisare bostadssubventionerna.
          </note>
          <note>
            Socialdemokraterna är uppbundna till särintresset
          </note>
          <note>
            LO. Det leder till oförmåga att träffa och hålla överenskommelser
            med andra partier i parlamentet och till orationella beslut. Exempel
            är avhoppet från sjuklönen och fastlåsningen vid fackföreningsavdraget.
          </note>
          <note>
            Socialdemokraterna är särskilt känsliga just nu när den personliga
            kollektivanslutningen läggs om och fackklubbarna skall ta ställning
            till om de skall gå in som medlemmar i det socialdemokratiska
            partiet.
          </note>
          <note>
            Köpslåendet om LO-inflytande över politiken och belöningar i
            form av höjda fackavdrag är särskilt intensivt just nu.
          </note>
          <note>
            Socialdemokraterna lider av ideologisk blockering, som leder
            till en infernalisk fastlåsning i föråldrade strukturer. Exempel
            är barnomsorgen och en vägran att på allvar ta itu med den tredjedel
            av ekonomin som fortfarande lyder under de planekonomiska lagarna.
            Kollektivistiska planekonomiska lösningar går före individuella
            marknadsinriktade sådana.
          </note>
          <note>
            Denna desorientering i tillvaron leder till en låt-gåpolitik
            som skapar den ena krisen efter den andra.
          </note>
          <note>
            När det går dåligt i ekonomin är det de som har det sämst som
            får betala mest. Människor i sjukhusköer, ''det glömda Sverige'',
            flyktingar, människor i de fattigaste länderna och de som har
            de snävaste ramarna i sin privata ekonomi är de som drabbas först.
            Resultatet blir en omvänd fördelningspolitik.
          </note>
          <note>
            I Östeuropa talas det om att människor bestulits 40
          </note>
          <note>
            år av sina liv. I Sverige har socialdemokraterna försuttit alla
            tiders möjligheter under åtminstone de fem senaste åren.
          </note>
          <note>
            Vi har haft den längsta och mest ihållande högkonjunktur världen
            känner sedan konjunkturer började mätas. Denna högkonjunktur hade
            lämpat sig väl för en omstrukturering av offentlig sektor och
            transfereringssystemen. Men den chansen har försuttits.
          </note>
          <note>
            Resultatet av svensk ekonomisk politik i högkonjunkturen är pinsamt.
            Priserna galopperar och nästa år har vi ingen tillväxt i ekonomin.
            Våra företags möjligheter att sälja på världsmarknaden har förrötts.
            Lönerna har rusat i väg utan att löntagarna får behålla något.
            Problemen i offentlig sektor förvärrar inflationen. Arbetslösheten
            närmar sig. Räntorna är skyhöga och företagen tvingas att investera
            utomlands. Och som grädde på moset ifrågasätts nu Sveriges kreditvärdighet.
          </note>
          <note>
            Samtidigt har omvärlden i de flesta avseenden gått motsatt väg.
          </note>
          <note>
            Sverige behöver en ny borgerlig regering som med kraft och entusiasm
            kan vända stagnation till förnyelse, framtidstro och utveckling.
          </note>
          <note>
            I stället vill nu regeringen klamra sig fast vid makten genom
            att börja manipulera med valsystemet. Man tycks tro att en regering
            blir stark bara den får överrepresentation. En grundförutsättning
            för en stark regering är att den vet vad den vill och att den
            handlar. Om socialdemokraterna tror att de kan lösa sina interna
            problem med förändringar i valsystemet, tror de fel.
          </note>
          <note>
            Jag vill sedan något kommentera innehållet i skrivelsen. En del
            är bra, och annat är dåligt. Men framför allt är det tunt. På
            en rad områden räknas det upp vilka utredningar som sitter. Det
            är fråga om utredningar som har aviserat förslag utan att något
            har hänt.
          </note>
          <note>
            De av Allan Larsson uppskruvade förväntningarna föll platt till
            marken. Löftet om blodigt allvar och systemförändringar utan skattehöjningar
            fullföljdes inte. Dessutom tycks greppet har varit att spara ett
            antal miljarder i statsbudgeten. Men det är inte statsbudgeten
            som är i kris utan samhällsekonomin. Det är bl.a. på grund av
            denna felsyn som regeringen har hamnat så snett när det gäller
            sjuklönen.
          </note>
          <note>
            Herr talman! Det blir litet svårt att behandla skrivelsen i riksdagen.
            Det finns ju redan en proposition, som innehåller önskemål om
            att riksdagen skall ställa sig bakom de riktlinjer som har dragits
            upp för den ekonomiska politiken på s.k. medellång sikt. Nu får
            vi en skrivelse med delvis annat innehåll, som vi erbjuds ta del
            av.
          </note>
          <note>
            Dessutom vet vi ju av erfarenhet att det kanske inte alls kommer
            ut något av regeringens ambitioner såsom de är formulerade i skrivelsen.
            Kanske skrivelsen bara skall läggas till handlingarna, och kanske
            får vi ta ställning till förslagen när de kommer färdigbearbetade
            i form av propositioner.
          </note>
          <note>
            Det är välkommet att socialdemokraterna vill att riksdagen skall
            uttala sig mer positivt om medlemskap i EG. Både i Sverige och
            utomlands har dock ögonbrynen höjts i förvåning över att detta
            stora steg presenteras i ett krisprogram. Det enda som förmår
            socialdemokraterna att reagera är tydligen en akut ekonomisk kris.
          </note>
          <note>
            Jag undrar dessutom vad det är som har hänt under den senaste
            månaden. I regeringens proposition om den ekonomiska politiken
            på medellång sikt, som lades fram den fjärde oktober, upprepas
            att målet inte är medlemsskap. I Europadebatten den 10
          </note>
          <note>
            oktober här i kammaren redovisade Sten
          </note>
          <note>
            Andersson fem skäl till varför det då var felaktigt och oklokt
            att aktualisera medlemskapsfrågan. 16
          </note>
          <note>
            dagar senare är det dags att byta fot. Vad har hänt under dessa
            16 dagar som motiverar en ändrad inställning till säkerheten i
            Europa, till frågan om en politisk union, till att frågan är för
            tidigt väckt och till att tal om medlemskap försämrar förhandlingsläget
            för ett EES-avtal?
          </note>
          <note>
            Tyvärr måste frågan resas om socialdemokraterna menar allvar
            med att ordentligt flytta fram positionerna i medlemskapsfrågan.
            Folkpartiet har klart deklarerat att Sverige bör söka medlemskap
            i
          </note>
          <note>
            EG efter valet. Vad vill socialdemokraterna? Vad är det för beslut
            regeringen vill att riksdagen skall fatta?
          </note>
          <note>
            I våras kom socialdemokraterna och folkpartiet överens om att
            införa sjuklön, dvs. att arbetsgivaren skulle stå för sjukersättningen
            de första 14 dagarna. Tanken var att arbetsgivarna skulle stimuleras
            att förebygga frånvaro genom att vidta åtgärder på arbetsplatserna
            och att personal på försäkringskassorna skulle frigöras så att
            man i stället skulle kunna satsa på rehabilitering.
          </note>
          <note>
            Dessutom kunde det totala skattetrycket minska genom att arbetsgivaravgiften
            skulle sänkas med
          </note>
          <note>
            3,5 procentenheter.
          </note>
          <note>
            Socialdemokraterna har nu hoppat av från detta. I
          </note>
          <note>
            stället skall ersättningsnivån sänkas. Därmed bortfaller stimulansen
            för arbetsgivarna att vidta åtgärder, och i stället för att frigöra
            2 000 personer på kassorna för rehabilitering blir det nödvändigt
            att anställa 2 000 nya personer för administrering av utbetalningarna.
          </note>
          <note>
            Det finns förmodligen två orsaker till avhoppet.
          </note>
          <note>
            Dels ger det nya förslaget mer besparingar i statsbudgeten, dels
            orkade regeringen inte stå emot de fackliga organisationerna.
            Hellre än att bli ovän med LO, överger man ett sakligt bättre
            förslag och gör sig till ovän med det parti i parlamentet som
            man har en överenskommelse med. Vi känner igen detta från förr.
            Den fråga som inställer sig är: Hur har socialdemokraterna tänkt
            sig att slussa förslaget genom riskdagen?
          </note>
          <note>
            Den helt avgörande frågan för tillväxten inom industrin, nämligen
            energin, avhandlas på tio rader i skrivelsen. Det hade nu inte
            gjort något, om där hade funnits något nytt och väsentligt, t.ex.
            ett besked om vad socialdemokraterna vill. Beskedet är dock bara,
            som i så många andra frågor, att förhandling pågår. Sanningen
            är ju att om bara socialdemokraterna förmår att samla sig till
            en åsikt, kan en långsiktig energipolitik få stöd av en betryggande
            majoritet här i kammaren. Den fråga som inställer sig är: Vad
            vilja socialdemokraterna?
          </note>
          <note>
            Jag vill avsluta mitt anförande med fem frågor, som är en sammanfattning
            av det jag har sagt tidigare.
          </note>
          <note>
            1. Hur har regeringen tänkt sig att i riksdagen få igenom förslagen
            om en sänkning av ersättningen i sjukförsäkringen?
          </note>
          <note>
            2. Vad vill socialdemokraterna uppnå i energiförhandlingarna?
          </note>
          <note>
            3. Hur lyder socialdemokraternas förslag till uttalande i riksdagen
            om medlemskap i EG?
          </note>
          <note>
            4. Vem kommer att styra den socialdemokratiska uppläggningen
            av den ekonomiska politiken i den kommande valrörelsen, Sten Andersson
            med sin orealistiska löftespolitik eller Allan Larsson med sin
            kärvare inställning?
          </note>
          <note>
            5. När skall socialdemokraterna på allvar börja sänka skattetrycket,
            när man nu har försuttit chansen att göra det via sjuklönen?
          </note>
          <note type="speaker">
            Anf. 3 OLOF JOHANSSON (c):
          </note>
          <note>
            Herr talman! Svensk ekonomi lider av ''allvarliga strukturella
            ekonomiska balansproblem'', som
          </note>
          <note>
            Rehnbergkommissionen uttrycker saken.
          </note>
          <note>
            Rehnbergkommissionen säger vidare:
          </note>
          <note>
            ''-- Inflationen är avsevärt högre än i omvärlden
          </note>
          <note>
            -- Kostnadsutvecklingen har varit alltför snabb
          </note>
          <note>
            -- Höga nominella löneökningar har inte ökat reallönerna
          </note>
          <note>
            -- Företagen förlorar marknadsandelar i den internationella konkurrensen
          </note>
          <note>
            -- Den ekonomiska tillväxten är mycket lägre än i jämförbara
            länder
          </note>
          <note>
            -- Räntenivån har drivits upp
          </note>
          <note>
            -- Produktivitetsökningen inom både näringsliv och offentlig
            sektor är nästan obefintlig.''
          </note>
          <note>
            Det är en bra sammanfattning av de grundläggande ekonomiska obalanserna.
            Och det är naturligtvis detta som skrivelsen borde handla om.
          </note>
          <note>
            I den skrivelse som vi nu har att diskutera -- och jag tänker
            hålla mig ganska strikt till den -- säger regeringen att statsbudgeten,
            om ingenting görs, återigen kan få ett ökande underskott. I
          </note>
          <note>
            summeringen konstaterar regeringen att de nu redovisade åtgärderna
            förbättrar budgetsaldot med
          </note>
          <note>
            13,2 miljarder kronor för 1991/92. Tillsammans med en sänkning
            av kostnaderna genom ett förbättrat s.k. ohälsotal beräknas utgiftsminskningarna
            till ca 15 miljarder kronor.
          </note>
          <note>
            Det återstår naturligtvis att visa om den kalkylen håller. Allt
            faller inte ut omedelbart, och allt är inte nettosiffror.
          </note>
          <note>
            För den svenska allmänheten innebär det naturligtvis en stor
            osäkerhet att den svenska ekonomin balanserar på en knivsegg.
            När spekulationerna sätter i gång -- av det ena eller det andra
            skälet -- krävs nya åtgärder. Bakgrunden är att ekonomin har tillåtits
            utvecklas i felaktiga banor under alltför lång tid. Det gör ekonomin
            känslig för marknadens bedömningar. Detat förstärks av vårt stora
            internationella beroende.
          </note>
          <note>
            De multinationella och i varje fall delvis ''svenska''
          </note>
          <note>
            företagen flyttar sina miljarder över gränserna.
          </note>
          <note>
            Lojaliteten mot det egna landet har ersatts av marknadsbedömningar.
            Den styrka den svenska ekonomin har haft genom sina stora, framgångsrika
            exportföretag har bytts i osäkerhet. Sverige har blivit så internationaliserat
            och sårbart att vi inte längre har råd med ekonomiska obalanser.
            Det gäller landets ekonomiska trovärdighet.
          </note>
          <note>
            Krispaketet är alltså framtvingat av obalanserna i svensk ekonomi
            och av spekulationerna mot den svenska valutan. I den meningen
            är det defensivt.
          </note>
          <note>
            Socialdemokraterna har tvingats att erkänna verkligheten sådan
            den är. Det har inneburit en omprövning av socialdemokratisk politik,
            vilket tydligt framgår av förslagen på socialförsäkringsområdet.
          </note>
          <note>
            De resurser som nu efter beslutet våren 1989 tillförs arbetslivsfonden
            måste användas för att så snabbt som möjligt rehabilitera dem
            som annars riskerar att slås ut från arbetsmarknaden och för att
            påskynda deras återgång till arbetet. Där är vi överens. Arbetslinjen
            måste gälla.
          </note>
          <note>
            Regeringens meddelande om att ta tillbaka förslaget att införa
            sjuklön är däremot beklagligt.
          </note>
          <note>
            En sjuklönereform skulle vara en dynamisk reform som minskar
            den offentliga administrationen samtidigt som företag och andra
            arbetsgivare med god arbetsmiljö och låg sjukfrånvaro gynnas.
            Detta har de flesta länder i Västeuropa insett för länge sedan,
            liksom våra nordiska grannländer. I
          </note>
          <note>
            Danmark infördes sjuklönen på LOs begäran.
          </note>
          <note>
            Centern kommer kritiskt att granska regeringens förslag på sjukförsäkrings-
            och arbetsskadeområdet. Vi kan inte i dag ge några utfästelser
            för att vi kommer att stödja förslagens utformning så som de hittills
            har presenterats. Vi är överens om att det finns behov av en viss
            självrisk i sjukförsäkringssystemen av flera skäl, bl.a. för att
            undvika att någon tjänar rent ekonomiskt på att vara sjuk jämfört
            med att arbeta.
          </note>
          <note>
            Vi är också ense om att det behövs ett högriskskydd för dem som
            på grund av kroniska sjukdomar ofta tvingas till kortare eller
            längre tids sjukfrånvaro från arbetet. Inte heller här är vi dock
            övertygade om att regeringen valt rätt system. En registrering
            av kroniskt sjuka i särskilda register kan leda till att många
            registrerar sig som kroniskt sjuka, medan andra med svag allmänkondition
            och nedsatt immunförsvar hamnar utanför högriskskyddet.
          </note>
          <note>
            Beträffande arbetsskadeförsäkringen förordar vi en långtgående
            samordning med sjukförsäkringen.
          </note>
          <note>
            Det ger korta utredningstider och minskad administration tillsammans
            med ett gott ekonomiskt skydd för den drabbade.
          </note>
          <note>
            Vi kommer att konstruktivt granska de föreslagna åtgärderna,
            när de väl föreläggs riksdagen i färdigt skick. Vi förutsätter
            att socialdemokraterna och regeringen är beredda att pröva också
            de förslag som vi kommer att lägga fram. Ett klart avslagsyrkande
            kan vi avisera redan nu, och det gäller fastighetsskatten. Den
            var ju från början avsedd att motverka överhettningen i
          </note>
          <note>
            Stockholmsområdet, inte som en generellt verkande åtgärd. Därför
            finns det ingen anledning att utvidga den till hela landet.
          </note>
          <note>
            Det vi kritiserar hårdast är det vi saknar i krispaketet. Det
            gäller motviljan att se och granska de fördelningspolitiska orättvisorna
            i skattereformen, framför allt den höga momsen på nödvändig konsumtion
            som mat, bostad och persontransporter. Inte heller tycks man vara
            beredd att ändra turistmomsen, som driver ut turismen ur landet
            och försvagar bytesbalansen.
          </note>
          <note>
            Hur kan det för övrigt komma sig att folkpartiet och moderaterna
            numera är överens om skattereformen? Moderaterna är, som vi hört,
            socialdemokraternas huvudmotståndare, men folkpartiet är samarbetspartner
            i skattereformen.
          </note>
          <note>
            Det måste väl innebära att socialdemokraterna och moderaterna
            är överens om skattepolitiken? Det andra alternativet är förstås
            att folkpartiet och moderaterna är överens om någonting som de
            inte är överens om.
          </note>
          <note>
            Mot bakgrund av de indragningar i statlig administration som
            nu aviseras är det obegripligt att regeringen vidhåller att folkbokföringen
            skall förstatligas. För den svenska statskassan innebär det en
            varaktiv kostnad, som på sikt närmar sig halvmiljardklassen. Dessutom
            tillkommer engångskostnader vid övergången. Alla som har sysslat
            med rationaliseringsfrågor vet att det tar tid indragningar och
            besparingar i administration innan man får ett positivt utfall
            i pengar. Statlig administration är därvidlag inget undantag.
          </note>
          <note>
            Däremot går det utomordentligt snabbt att förhindra genomförande
            av ett beslut som kostar pengar. Även om en del kostnader redan
            lagts ned på folkbokföringens förstatligande borde det vara lätt
            att riva upp det beslutet. Vad säger Ingvar
          </note>
          <note>
            Carlsson?
          </note>
          <note>
            Under rubriken effektivare statlig förmögenhetsförvaltning saknas
            försäljning av statliga företag. Det som nämns är bolagisering
            och krav på högre avkastning på en del håll. Självklart saknas
            också avvecklingen av löntagarfonderna. Vi föreslår för vår del
            att statliga företag säljs ut i en omfattning av 4--5 miljarder
            kronor om året. Det kan gälla Nordbanken, ASSI, Domänföretagen
            AB
          </note>
          <note>
            och delar av domänverkets markinnehav etc.
          </note>
          <note>
            Sådana åtgärder skulle ge resurser för stora satsningar på infrastruktur,
            t.ex.
          </note>
          <note>
            järnvägsutbyggnader och väginvesteringar, till nytta för konkurrenskraft
            och regional utveckling.
          </note>
          <note>
            Så till skrivelsens Europauttalande. Centerns vision är ett helt,
            öppet och fritt Europa. Där är EG en viktig del, men Sveriges
            Europapolitik måste innebära att vi inte utestänger, eller medverkar
            till att utestänga, de ca 400 miljoner människor som bor i Central-
            och Östeuropa från samarbetet i
          </note>
          <note>
            Västeuropa. Därför blir EGs utveckling -- valet mellan breddning
            av antalet medlemmar och fördjupning av samarbetet i en begränsad
            länderkrets -- av stor betydelse. Av olika skäl --
          </note>
          <note>
            demokratiska och inte minst institutionella -- är en kombination
            av breddning och fördjupning svår att hantera.
          </note>
          <note>
            Det här lilla problemet m.fl. reduceras i regeringens skrivelse
            till en begäran om ett nytt riksdagsuttalande om Europapolitiken
            som tydligare och i mer positiva ordalag klargör
          </note>
          <note>
            Sveriges ambitioner att bli medlem av Europeiska gemenskapen.
            En avsikt med denna markering är uppenbarligen att tillfredsställa
            finansmarknaderna.
          </note>
          <note>
            Förhandlingsplattformen för EES-förhandlingarna gäller inte längre.
            Riksdagens uttalande om att
          </note>
          <note>
            ''medlemskap inte är ett mål för de diskussioner med EG som nu
            förestår'' har inte längre aktualitet.
          </note>
          <note>
            Nu handlar det om både EES-avtal och medlemskap i EG som samtidiga
            mål.
          </note>
          <note>
            Jag har ingen anledning att kritisera regeringens beskrivning
            av den positiva utvecklingen i Europa, tvärtom. Det är naturligtvis
            en viktig grund för förändringar. Men det borde inte innebära
            att man slänger all planering över bord. Det vore därför bra om
            regeringen informerade om vad ni vet om
          </note>
          <note>
            ESKprocessen och EGs fortsatta utveckling. Ni förutser uppenbarligen
            mer än vad ni beskriver i er korta fotnot till krispaketet. Prioriterar
            också ni tidpunkten för en svensk medlemsansökan även om det innebär
            att vi inte vet vilket EG Sverige söker medlemskap i?
          </note>
          <note>
            För min del ser jag en parallell i den situation som rådde inför
            det förra riksdagsbeslutet år 1972. Då publicerades Werner- och
            Davignon-rapporterna, vilket påverkade Sveriges bedömning den
            gången.
          </note>
          <note>
            Jag vill därför fråga: Saknar EGs framtida utveckling relevans
            i dag, oavsett hur den ser ut, med eller utan militärt samarbete?
            Eller skall den inte ens påverka medlemskapsansökans utformning?
          </note>
          <note type="speaker">
            Anf. 4 LARS WERNER (v):
          </note>
          <note>
            Herr talman! Låt mig först säga att jag anser att talet om kris
            är överdrivet, och det främst av politiska skäl. Å andra sidan
            vill vi från vänsterpartiet deklarera att den ekonomiska utvecklingen
            naturligtvis inte kan fortsätta som den gör nu med hög inflation
            och risk för arbetslöshet.
          </note>
          <note>
            Då blir det kris, förr eller senare.
          </note>
          <note>
            Vi menar att inflationen i hög grad är en följd av devalveringen
            år 1982, den dyrare importen, den dyrare exporten, de höga vinsterna
            och av löntagarnas berättigade krav på kompensation.
          </note>
          <note>
            Devalveringen för åtta år sedan, när den socialdemokratiska regeringen
            tillträdde, hade --
          </note>
          <note>
            enligt vad man sade -- som syfte att ge svenska företag högre
            vinst. Två saker blev följden. Högre vinst för företagen. Högre
            priser för löntagarna.
          </note>
          <note>
            Importpriserna steg. Exportindustrin satsade i utlandet och höjde
            sina priser och vinster samtidigt som det fanns brist på produktionskapacitet,
            och då drevs även hemmapriserna upp än mer. Det ledde naturligtvis
            till berättigade krav på lönekompensation. De blev nominellt höga
            -- men i förhållande till behoven ändå snåla. Devalveringen skapade
            alltså förutsättningar för den inflation vi har i dag.
          </note>
          <note>
            De ekonomiska problem som finns har naturligtvis både ekonomiska
            och politiska orsaker.
          </note>
          <note>
            Exportindustrin fick fördelar av devalveringen, men tog inte
            möjligheten att skapa nya marknadsandelar, utan såg i första hand
            till att höja sina vinster kraftigt. Kort kan sägas att företagens
            sätt att utnyttja vinsterna, devalveringens fördelar för dem och
            deras investeringar, inte varit enbart bra, om man uttrycker sig
            försiktigt.
          </note>
          <note>
            Nu vill en del företag gärna skylla alla ekonomiska problem på
            löntagarna. Det menar jag är att skylla ifrån sig. Lönerna är
            inte enda problemet, utan också hur företagen använder sina resurser.
          </note>
          <note>
            Det finns naturligtvis också politiska orsaker till den ekonomiska
            situation vi har i dag.
          </note>
          <note>
            Valutaregleringens avveckling har medfört ökade utlandsinvesteringar,
            och det har försämrat bytesbalansen. Skatteomläggningen har höjt
            konsumentpriserna och därmed inflationstalen. En försämrad bytesbalans
            och en stigande inflation har lett till en oro på räntemarknaden.
            Hela denna utveckling är regeringen i hög grad medskyldig till.
          </note>
          <note>
            Åtstramningspolitiken med de momshöjningar som förekommit under
            åren har också drabbat de redan ekonomiskt svaga grupperna. Hela
            denna politik har lett till den inflation vi har i dag. En del
            av den inflation som skattereformen bidrar till är kanske tillfällig.
            Men den svenska kronan har också utsatts för ett ekonomiskt spel
            där olika intressenter och spekulanter köper och säljer och försöker
            att tjäna pengar i ett läge när det enda som finns kvar efter
            valutaregleringens avskaffande är räntevapnet.
          </note>
          <note>
            Kronan utsätts för ett odemokratiskt spel av kapitalet och spekulanter.
            Detta har tvingat fram dåliga lösningar såsom räntehöjningar.
            I denna politik hänvisas till marknadens krav. Men den marknad
            man talar om är i hög grad odemokratisk.
          </note>
          <note>
            Från en del håll passar man i dessa dagar på att hylla kapitalismen
            -- ett ekonomiskt system som många ser som höjden av perfektionism.
            Vi tror att många som gör det i dag kommer att tvingas till omprövning
            av sina åsikter.
          </note>
          <note>
            I regeringsdeklarationen från mars, och i en artikel av Allan
            Larsson i somras, aviserades att om inte arbetsmarknaden blev
            lugnare fanns det risk för att räntan skulle stiga. I sista hand
            finns alltid möjligheten att via riksbanken höja räntan, skrev
            finansministern. Nu har räntorna höjts, inte i sista hand, utan
            som första medel och egentligen som enda medel. Det leder fram
            till frågan: Vem är det som styr Sveriges finanspolitik i dag?
            Är det regeringen, riksbanken eller är det olika spekulanter?
          </note>
          <note>
            Regeringsdeklarationen från i våras innehöll inga förvarningar
            om att man skulle skära i nödvändiga trygghetssystem. Då aviserade
            regeringen i stället att det var låg inflation och full sysselsättning
            som var regeringens mål. Det säger visserligen regeringen även
            i dag, men nu skär regeringen i sina förslag i trygghetssystemen.
          </note>
          <note>
            Regeringens ord om att åtgärda prisökningar och löneökningar
            har resulterat i sämre sjukersättning.
          </note>
          <note>
            Dessutom skall föräldrar få sämre ersättning för vård av sjukt
            barn. Vi menar att detta -- Ingvar
          </note>
          <note>
            Carlsson -- inte har att göra med det problem som ni talar om.
            Det varken underlättar avtalsrörelsen, hjälper konkurrenssituationen
            eller pressar prisökningarna. Regeringen drar egentligen ut fel
            tand.
          </note>
          <note>
            De som har lägst lön har ofta de sämsta jobben, den sämsta arbetsmiljön
            och sämst hälsa. Nu är det de som skall betala vad valutaspekulationen
            har åstadkommit genom att få sämre sjukersättning.
          </note>
          <note>
            Det är de svaga som tvingas betala, men någon effekt på inflation,
            löner, priser eller bytesbalans blir det knappast av detta. Regeringens
            paket åtgärdar inte de problem som regeringen själv anger att
            den vill komma åt.
          </note>
          <note>
            Vilket samband finns mellan sjukförsäkringar och valutaspekulation?
            Är det de sjuka som spekulerar? Vilket samband finns mellan vård
            av sjukt barn och valutaspekulation? Jag anser att regeringen
            skall försöka klara ut detta. Det är inte bara ett pedagogiskt
            problem utan någonting mycket värre.
          </note>
          <note>
            Regeringen agerar nästan som om den satt i en luftballong. När
            ballongen börjar sjunka, slänger man ut allt löst. När ballongen
            stiger och sjunker igen slänger man ut fler grejor. Sedan återstår
            bara att i hast kasta ut varmluftsaggregatet och till sist kastar
            man ut alla passagerare också. När regeringen nu lägger fram sitt
            krispaket, påstår den att paketet är ett försök att få ballongen
            att stiga.
          </note>
          <note>
            För att komma till rätta med inflationen krävs att prisutvecklingen
            stoppas. Därmed kan löneökningarna hållas på en lägre nominell
            nivå, men regeringens förslag löser inte problemen.
          </note>
          <note>
            Herr talman! Det finns ju andra partier som också har synpunkter
            på det som jag tidigare talade om.
          </note>
          <note>
            I samband med detta paket har herrarna Bildt och
          </note>
          <note>
            Westerberg begått en artikel i Dagens Nyheter. Det är en artikel
            i vilken det egentligen inte finns en enda ny tanke, inte ett
            enda nytt förslag, inte en idé och inte en enda tankegång som
            har skapats efter
          </note>
          <note>
            1980. På det viset är artikeln ett fattigdomsbevis.
          </note>
          <note>
            Det enda nya, det enda särskilda är att dessa två tillsammans
            satt sina namn under artikeln. Detta märkliga har under de senaste
            dagarna hyllats och beundrats i vänligt inställda ledarartiklar.
          </note>
          <note>
            Bildt och Westerberg skriver i sin artikel att bostadssubventionerna
            måste minskas och att en avreglering av byggsektorn måste ske.
            Bildt och
          </note>
          <note>
            Westerberg är ju inte här i dag, men jag utgår ifrån att Tobisson
            och Friggebo företräder sina partier och partiledare. Då undrar
            jag: Hur mycket skall hyrorna öka? Hur mycket skall nyproduktionen
            kosta? Hur mycket skall ni tillåta monopolföretagen att ta ut
            i form av höjda priser?
          </note>
          <note>
            Vad skall ni säga till de ungdomar som i dag söker bostad? Hur
            skall ni lösa situationen för de ensamstående som i dag har svårt
            att betala hyran och som kommer att få det ännu svårare efter
            den skatteöverenskommelse som regeringen och folkpartiet har träffat?
          </note>
          <note>
            I artikeln skriver Bildt och Westerberg att de vill avreglera
            den sociala sektorn. Hur, frågar vi då, men det svarar de inte
            på. Men de använder en massa fina ord. Tobisson och Friggebo kan
            kanske svara på den frågan i dag.
          </note>
          <note>
            I samma artikel skriver Bildt och Westerberg också att det är
            dags med en ansökan om medlemskap i
          </note>
          <note>
            EG. ''Flåsigt'', sade Olof Johansson om detta.
          </note>
          <note>
            Regeringens nya linje i denna skrivelse är en avsiktsförklaring
            som skall göra Sveriges EG-
          </note>
          <note>
            närmande tydligare. Jag tycker att detta också är flåsigt. Anpassningen
            till EG går nu vidare. Jag ser egentligen nedskärningarna av sjukförsäkringen
            som ett resultat av regeringens nya linje.
          </note>
          <note>
            Jag vill också passa på att fråga statsministern om tankarna
            med den nya jordförvärvslagen. Är denna också en anpassning till
            EG? Den aviserade jordförvärvslagen kommer eventuellt att göra
            det lättare att köpa jordbruksfastigheter och använda dem för
            annat än näringsändamål.
          </note>
          <note>
            Två mål är centrala för vårt partis politik. Det är full sysselsättning
            och låg inflation, eftersom detta skapar möjligheter för en rättvis
            fördelningspolitik.
          </note>
          <note>
            För att skapa arbete åt alla krävs bra arbetsmiljöer.
          </note>
          <note>
            Det behövs en utbyggd barnomsorg. För att på sikt skapa arbeten
            med vettigt innehåll måste också demokratin i arbetslivet utvecklas.
          </note>
          <note>
            Förutsättningarna för låga nominella löneökningar är pris- och
            hyresstopp och en prispress som innebär stöd åt konkurrens, både
            inom byggsektorn och inte minst inom livsmedelssektorn.
          </note>
          <note>
            Jag vill också i detta sammanhang passa på att säga att jag tycker
            att det är rimligt att första och tredje
          </note>
          <note>
            AP-fonderna får möjlighet att placera sina medel i aktier. Det
            är visserligen inte mycket till socialism --
          </note>
          <note>
            som somliga partier säger -- men det är ett steg i rätt riktning.
          </note>
          <note>
            För att komma ur den kris som vi kanske är på väg in i -- vi
            är i vart fall på väg att hamna i ett läge då det finns risk för
            ökad arbetslöshet och ökad inflation -- krävs flera olika åtgärder.
            Därför menar vi att det är nödvändigt att hålla nere priserna
            och de rekordhöga hyreshöjningarna som delvis beror på skatteöverenskommelsen
            mellan regeringen och folkpartiet. De lågavlönade måste i denna
            avtalsrörelse garanteras vissa förutsättningar, så att de inte
            blir förlorare på kapitalets bekostnad. Det är inte låglönegrupperna,
            de sjuka, ensamstående föräldrar som orsakat valutaspekulation.
          </note>
          <note>
            Vi undrar också om det inte vore rimligt att skjuta upp den skatteöverenskommelse
            som har träffats med folkpartiet för att gå igenom den och göra
            den mer rättvis och rättfärdig, så att den inte enbart gynnar
            höginkomsttagarna.
          </note>
          <note type="speaker">
            Anf. 5 CLAES ROXBERGH (mp):
          </note>
          <note>
            Herr talman! I förra veckan fick jag frågan: Hur är det egentligen
            med krisen? Jag valde att svara att den här krisen är inte den
            som socialdemokraterna presenterar. Den krisen finns inte. Men
            varför alla räntehöjningar? Jo, därför att det är en förtroendekris
            för regeringen. Marknaden tror inte på regeringen. Vem är då marknaden?
            Jo, till marknadens prästerskap hör Wallenberg, Werthén,
          </note>
          <note>
            Gyllenhammar, Nicolin och allt vad de nu heter.
          </note>
          <note>
            Marknaden har flyttat pengar från Sverige. Därför måste räntan
            höjas och Sverige anslutas till EG.
          </note>
          <note>
            Marknadens spelutrymme har emellertid drastiskt ökats de senaste
            åren bl.a. genom avreglering av kapitalrörelserna. Då kunde det
            låta så här: På måndag kl. 9.30 får vi besked från marknaden.
            Så sade en ödesdiger radioröst i veckan som gick. Det är alltså
            marknaden och inte Sveriges riksdag som ger besked. Vart tog egentligen
            demokratin vägen?
          </note>
          <note>
            Nu skall ju dessutom utländska intressen få köpa upp Sverige.
            Regeringen planerar enligt skrivelsen en förändring av jordförvärvslagen
            och även de lagar som begränsar utländska medborgares rätt att
            köpa både svensk mark och svenska företag, efter vad jag har hört.
            Vart är vi på väg?
          </note>
          <note>
            LO-tidningen skriver: ''Vad vi bevittnar är de liberala ekonomernas
            och den avreglerade valutaoch finansmarknadens aktörers seger
            över politikens verkningskraft.'' Det är alltså inte längre riksdagen
            som bestämmer.
          </note>
          <note>
            Den aktuella krisen handlar i stället i första hand om överkonsumtion
            och svikna förväntningar.
          </note>
          <note>
            Krisen är både ekonomisk och ekologisk, men åtstramningsförslag
            när det gäller den ekologiska krisen saknas helt.
          </note>
          <note>
            Regeringens enda ''miljöförslag'' i skrivelsen är ett förslag
            som kommer att öka miljöföroreningarna, nämligen en prutning på
            den regionala järnvägstrafiken. I stället borde man ha föreslagit
            ytterligare satsningar på den miljövänliga trafiken och att momsen
            tas bort på kollektivtrafiken.
          </note>
          <note>
            Löftet att bli ett miljöparti blev ännu ett av de svikna vallöftena.
          </note>
          <note>
            Den mest anmärkningsvärda punkten i denna skrivelse är EG-anslutningen
            och författningsöversynen. Bägge berör i grunden demokratin i
            Sverige. Ingvar Carlsson säger att regeringens viktigaste uppgift
            är att regera.
          </note>
          <note>
            Förvisso, men samtidigt vill han ansluta Sverige till
          </note>
          <note>
            EG, så att Sveriges regering och riksdag mister många möjligheter
            att självständigt styra landet.
          </note>
          <note>
            Sverige kommer alltså i framtiden ännu mera än hittills att styras
            av Brysselbyråkratin och anonyma krafter på kapitalmarknaden.
            Då får Ingvar
          </note>
          <note>
            Carlsson ännu mindre att regera över. I Danmark blev det 10 %
            kvar av de danska lagarna och regelverken för den danska riksdagen
            att bestämma över. Resterande 90 % bestämmer EG över.
          </note>
          <note>
            De borgerliga partierna och socialdemokratin förenas i allt väsentligt
            av en materialistisk tillväxtpolitik. Den tillåter existensen
            av en stormrik överklass, och den ''röda''
          </note>
          <note>
            nomenklaturans främsta mål är att få samma materiella nivå som
            kapitalisterna. Men de hotas av de gröna och andra politiska rörelser.
          </note>
          <note>
            De grå partierna kan bibehålla sitt maktmonopol bara om det ser
            ut som om de bekämpar varandra.
          </note>
          <note>
            Deras önskemodell är den amerikanska modellen med två partier
            med samma program, vilka som genom formell konkurrens skapar en
            illusion av demokrati. Valdeltagandet i USA är oftast under
          </note>
          <note>
            50 % och nya partier har nästan ingen chans.
          </note>
          <note>
            Sverige är utsatt för en smygande ''statskupp'' i flera steg.
          </note>
          <note>
            Det grå partiernas mål är:
          </note>
          <note>
            att genom EG binda Sverige i en tillväxtmaterialistisk utveckling
            och,
          </note>
          <note>
            att genom nytt valsystem radera ut alla småpartier och tvinga
            fram ett tvåpartisystem.
          </note>
          <note>
            Men detta går inte att genomföra utan krisstämning.
          </note>
          <note>
            Därför flyttar kapitalet målmedvetet utomlands.
          </note>
          <note>
            Därför underlättar socialdemokratin utvecklingen genom att avveckla
            alla effektiva styrmedel.
          </note>
          <note>
            Därför hamnar landet i ett ostyrbart mellanläge --
          </note>
          <note>
            extremberoende av världsmarknaden och EG.
          </note>
          <note>
            Därför förstärker regeringskris och krispaket intrycket av att
            det går exempellöst dåligt för
          </note>
          <note>
            Sverige, trots att vi har högre BNP per capita än något annat
            EG-land, möjligen med undantag av
          </note>
          <note>
            Danmark som ligger på samma nivå -- allt enligt
          </note>
          <note>
            OECD-statistik.
          </note>
          <note>
            Därför skyller regeringen framför allt på fyra saker i sitt krismeddelande:
          </note>
          <note>
            1. ''Oklarheter'' om EG,
          </note>
          <note>
            2. för stor offentlig sektor,
          </note>
          <note>
            3. ''oklar'' energipolitik och
          </note>
          <note>
            4. ett valsystem som förvårar ''handlingskraftiga regeringar''.
          </note>
          <note>
            Men B &amp; W -- Bildt och Westerberg -- skyller på i stort sett
            samma saker!
          </note>
          <note>
            Därför är skillnaderna mellan regeringen och moderaterna och
            folkpartiet marginella. Det handlar om en strid mellan partier
            som vill detsamma, men som inte kan samarbeta öppet, eftersom
            det skulle krossa illusionen av vänster--
          </note>
          <note>
            höger-kampen och öppna vägen för nya, gröna alternativ.
          </note>
          <note>
            Begrep inte regeringen när den framkallade 80-
          </note>
          <note>
            talets exempellösa företagsvinster, att även dessa vinster skulle
            kräva avkastning på samma sätt som det ursprungliga kapitalet?
            Eftersom den svenska marknaden i hög grad är monopoliserad av
            stora företag, var det naturligt för kapitalanhopningen att söka
            sig utomlands. I det läget avskaffade regeringen valutaregleringen.
            Svenskarna blev de mest aggressiva uppköparna av företag och fastigheter
            ute i Europa. Man kan väl säga att
          </note>
          <note>
            Sverige på kort sikt har förköpt sig. Sveriges ekonomi kan inte
            vara särskilt sjuk när den har genererat sådana övervinster.
          </note>
          <note>
            I maktutredningens huvudrapport sägs att när det svenska kapitalmarknaden
            är fullständigt integrerad med den internationella kapitalmarknaden,
            kommer avvikelser i form av t.ex. miljökrav, skatter, arbetsvillkor
            och tekniska standarder att vara omöjliga. På det här sättet blev
            avskaffandet av valutaregleringen det första steget mot en EG-anslutning.
            EG-anslutningen blev också ett sätt att få igenom en gammal traditionell
            högerpolitik. På det sättet måste vi anpassa oss till
          </note>
          <note>
            EGs arbetslöshet, skattetryck, offentliga sektor och familjestruktur,
            vare sig vi vill eller inte.
          </note>
          <note>
            Familjestrukturen bygger på att vården av barn och gamla huvudsakligen
            görs av obetalda kvinnor i hemmen. Arbetaren slipper därmed betala
            den skatt som i Sverige betalar bl.a. barn- och äldreomsorgen.
            I stället får han i motsvarande grad större försörjningsbörda
            och hustrun blir dessutom ekonomiskt beroende av mannen. Är det
            dit vi vill nå?
          </note>
          <note>
            I det här sammanhanget är det viktigt att komma ihåg att storföretagarna
            och kapitalisterna är totalt ointresserade av demokrati. De är
            fostrade i ett auktoritärt system. Varje aktiebolag är ett auktoritärt
            system där huvudägaren tillsätter styrelse, styrelsen tillsätter
            VD och VD tillsätter sina medarbetare. Vad man däremot har erfarenhet
            av i företagen är maktstrider, intriger och lobbymetoder. Den
            erfarenheten kan man få god användning av inom EG. Att storföretagen
            längtar efter EG är lättförklarligt: ofta låga löner och låga
            sociala avgifter, svagt fack, hög arbetslöshet och låga miljökrav.
          </note>
          <note>
            Kommer det att bli så att vi får ett framtida EG, en förbundsstat
            med ett parlament med 500
          </note>
          <note>
            ledamöter, dit Sverige får sända 15 och där senaten har två medlemmar
            från varje land? Det blir 17
          </note>
          <note>
            representanter från Sverige. Det är riktigt i formell demokratisk
            mening, men det är dödsstöten för en verklig demokrati. Skulle
            sedan enmansvalkretsar införas, skulle dödsstöten bli fullständig.
          </note>
          <note>
            Just nu bevittnar vi den socialdemokratiska modellens dödsryckningar.
            Det vi nu ser är slutet på en saga. Det är slutet på sagan om
            den svenska modellen med en skattefinansierad offentlig välfärd,
            som skulle skänka alla trygghet, social service, rättvisa och
            jämlikhet. Det var förvisso en vacker saga, inte utan förtjänster.
            Men den socialdemokratiska sagan bygger tyvärr -- som de flesta
            sagor -- på en dröm som inte går att uppfylla:
          </note>
          <note>
            drömmen om en evig tillväxt. Den är omöjlig.
          </note>
          <note>
            På det här sättet bygger den socialdemokratiska modellen på ett
            sorts moment 22. Man säger att man vill förbättra miljön. Men
            för att klara den välfärdsmodell man själv har byggt upp måste
            materiell produktion och konsumtion hela tiden öka. Det leder
            till ökat resursslöseri och miljöförstöring, hur mycket man än
            försöker med tekniska reningsåtgärder.
          </note>
          <note>
            En regering som bygger på Bildts och Westerbergs omtalade sexpunktsprogram
            i DN har heller inte vårt stöd, eftersom den är minst lika miljöförstörande.
          </note>
          <note>
            Som vi ser det borde det finnas underlag för ett tredje alternativ:
            det gröna alternativet som står på två ben.
          </note>
          <note>
            1. En realistisk syn på vilken utveckling av våra grundläggande
            materiella villkor som är möjlig.
          </note>
          <note>
            Detta i en värld som brottas med allt ofantligare resurs- och
            miljöproblem.
          </note>
          <note>
            2. En ny modell för hur vi skall kunna klara vår sociala välfärd
            utan att bygga den på drömmen om en ständig tillväxt.
          </note>
          <note>
            Centern, Olof Johansson, har börjat komma med oklara ståndpunkter.
            Ni i centern fick inte vara med
          </note>
          <note>
            Bildt och Westerberg,. Ni förhandlar om kärnkraften och ni framför
            oklara ståndpunkter i
          </note>
          <note>
            EG-frågan. Kan vi Olof Johansson, lita på centern?
          </note>
          <note>
            Är Olof Johansson beredd att samregera med moderater och folkpartister
            och offra avvecklingen av kärnkraften med början 1995/96 och miljön
            samt acceptera en EG-anslutning? Det är mycket intressanta frågor
            som vi måste ha besked i.
          </note>
          <note>
            Är Olof Johansson beredd att bli statsminister i en grön regeringen?
          </note>
          <note>
            Det är i sanning ett märkligt sätt att lansera en EG-
          </note>
          <note>
            anslutning i en skrivelse om den ekonomiska politiken. Men visst
            vore det naturligt om svenska folket fick säga sin mening i en
            folkomröstning på samma sätt som skett i många andra nya EG-länder
            före anslutningen.
          </note>
          <note>
            Statsministern får sällan tillräckligt med tid för att svara
            på oppositionens frågor. Vi har ett antal frågor från miljöpartiet.
            I denna remissdebatt finns ytterligare ett antal talare anmälda
            från miljöpartiet, och de vill ställa frågor. Jag hoppas att statsministern
            utnyttjar tillfället nu när han har tid att svara på de frågor
            som kommer efter den huvudsakliga debatten. Jag har dock tre frågor
            direkt.
          </note>
          <note>
            Är Ingvar Carlsson beredd att medverka till att det svenska folket
            får säga sin mening i en folkomröstning i EG-frågan?
          </note>
          <note>
            Ingvar Carlsson, planerar regeringen verkligen att ta bort de
            begränsningar som finns för utländska medborgares köp av mark
            och företag i Sverige och när kommer dessa förslag? Kommer även
            juridiska personer att få köpa jordbruksfastigheter?
          </note>
          <note>
            För övrigt, Ingvar Carlsson, hur är det med en ny författningsberedning?
            Är det ett sätt att få ett reformerat valsystem som utestänger
            små partier och banar väg för tvåpartisystem?
          </note>
          <note>
            Anf. 6 Statsminister INGVAR CARLSSON
          </note>
          <note>
            (s):
          </note>
          <note>
            Herr talman! Lars Tobisson var osäker beträffande syftet med
            denna debatt. Får jag då, herr talman, påminna om att när regeringen
            redovisade innehållet i den skrivelse som senare skulle överlämnas
            till riksdagen mötte detta politiska innehåll en mycket hård kritik
            från herrar
          </note>
          <note>
            Westerberg och Bildt. Man sade att det förslag vi presenterade
            inte var tillräckligt långtgående. Carl
          </note>
          <note>
            Bildt hade även formella invändningar. Även om han mumlade innebar
            det ändå ett hot från hans sida om att förslaget borde granskas
            av konstitutionsutskottet.
          </note>
          <note>
            Inte nog med detta. Nu var läget så allvarligt att moderaterna
            och folkpartisterna måste samla sig till ett eget regeringsalternativ
            -- visserligen bara i form av en artikel, men ändå. Man gick för
            första gången på mycket mycket länge tillsammans i en sorts konstellation
            eller axel. För att regeringsalternativet skulle bli trovärdigt
            fick inte centern vara med. Uteslutningen av centern gjordes dessutom
            under ganska förolämpande former.
          </note>
          <note>
            På de borgerliga ledarsidorna har det här initiativet från Carl
            Bildt och Bengt Westerberg hyllats entusiastiskt. Man har sagt
            att nu har verkligen trovärdighet skapats kring den borgerliga
            politiken.
          </note>
          <note>
            Även på nyhetssidor, i radio och i TV har det här fått stort
            utrymme.
          </note>
          <note>
            Mot denna bakgrund kunde vi i eftermiddag här i riksdagen ha
            en fört av de mest intressanta debatterna på länge. Jag har sett
            fram emot detta, eftersom vi äntligen har fått en tydlig motståndare
            som vi skulle kunna debattera med för att få se ett alternativ.
            Då inträffar det häpnadsväckande att varken Carl Bildt eller Bengt
            Westerberg infinner sig till dagens debatt. Båda väljer att göra
            något annat. För mig är det oförklarligt, men det kan naturligtvis
            finnas förklaringar.
          </note>
          <note>
            En förklaring kan vara att regeringens förslag så här långt har
            visat sig vara mycket verkningsfullare än vad många dysterkvistar
            räknade med. Dit hör uppenbarligen fortfarande Lars Tobisson,
            vars inlägg nästan andas en förhoppning om att det skall gå illa
            för svensk ekonomi. En annan förklaring kan vara att moderaternas
            och folkpartiets alternativ inte är något annat än en snabbt hopskriven
            artikel och inte tål en konfrontation med verkligheten.
          </note>
          <note>
            Har ni, kammarledamöter, tänkt på att Lars
          </note>
          <note>
            Tobisson och Birgit Friggebo, när de står inför
          </note>
          <note>
            Sveriges riksdag och för första gången har chansen att redovisa
            och debattera sitt gemensamma alternativ, praktiskt taget inte
            har ett ord att säga om det? Det var väl inte bara tänkt som ett
            massmedialt jippo? Det fanns väl någon politisk substans bakom
            som skulle motivera att man i denna kammare, från denna talarstol,
            kommenterade, redovisade och utvecklade det här förslaget. Men
            inte ett ord har sagts. Jag måste säga att jag sällan under mitt
            numera ganska långa politiska liv har varit med om en sådan förvånansvärd
            händelse som denna som jag har upplevt här i eftermiddag. Först
            uteblev två partiledare, och sedan har deras ersättare dessutom
            inte ett ord att säga om detta som har varit på ledarsidorna under
            en vecka nu och har kommenterats från alla tänkbara och otänkbara
            håll. I det seriösa programmet Godmorgon världen satt två personer,
            visserligen var de förmodligen borgerliga, och sade att detta
            förslag har avgjort valrörelsen.
          </note>
          <note>
            Jag skall så småningom återkomma till detta. Jag vill emellertid
            först som vanligt svara på en del av de frågor som har ställts
            och kommentera de synpunkter som har framförts från tidigare talare.
          </note>
          <note>
            Lars Tobisson menar att finansministern uppträder som om det
            är brist i kassan. Lars Tobisson anser att vi inte behöver vidta
            några finanspolitiska åtgärder mot de problem som vi nu upplever.
            Det här ger mig kalla kårar utefter ryggen. Det är nämligen precis
            den inställningen som ledde till de borgerliga budgetunderskotten
            i slutet av 70-talet och i början av 80-talet och som gjorde att
            vi lånade till motsvarande 13 % av vår bruttonationalprodukt.
          </note>
          <note>
            Om vi i dag inte hade haft dessa lån att betala av, hade vi kunnat
            sänka momsen från 25 % till 15 %.
          </note>
          <note>
            Är det den sortens politik som en borgerlig regering skall börja
            föra igen och lägga på framtida generationer sådana bördor? Även
            Birgit
          </note>
          <note>
            Friggebos inlägg andades att det inte var så nödvändigt med någon
            finanspolitisk åtstramning.
          </note>
          <note>
            Moderaterna har ju en budget som, kombinerad med skattereformen,
            innebär en brist på 47
          </note>
          <note>
            miljarder kronor, medan folkpartiet däremot står för i stort
            sett samma budgetbalans som socialdemokraterna. Bara som ett exempel
            på vad detta alternativ skall klara av kan jag nämna att det är
            en skillnad på 46 miljarder i synen på den budget som vi nu arbetar
            med. Inte kan väl folkpartiet rimligen gå över och så radikalt
            förändra sin syn på behovet av en rimlig finanspolitik.
          </note>
          <note>
            Den andra fråga som kom upp gällde förslaget om sjuklön. Det
            är riktigt att vi inte föreslår att man nu skall införa 14 dagars
            sjuklön. Skälen till det är att det för oss är oerhört viktigt,
            om vi skall göra dessa begränsningar i sjukförsäkringen, att de
            blir likvärdiga, att de för alla grupper slår i princip på samma
            sätt. Om man skall kunna göra detta på ett rimligt och någorlunda
            enkelt sätt är förutsättningen faktiskt att vi inte har denna
            sjuklön. Därför tycker jag att den som argumenterar för att det
            är motiverat att göra vissa besparingar på sjukförsäkringen ändå
            måste fundera över om det då inte är rimligt att de drabbar alla
            i princip lika. Det kan ju inte vara rimligt att privatanställda
            arbetare är de enda som skall drabbas.
          </note>
          <note>
            Birgit Friggebo tog upp frågan om författningen och använde faktiskt
            ungefär följande ord:
          </note>
          <note>
            Socialdemokraterna vill klamra sig fast vid makten genom att
            börja manipulera med vårt valsystem.
          </note>
          <note>
            Här sägs det ena minuten att moderaterna är praktiskt taget lika
            stora som socialdemokraterna i opinionsundersökningar, och nästa
            minut framställer man det som om vi socialdemokrater skulle genomföra
            detta bara för att klamra oss fast vid makten. När en ledamot
            av konstitutionsutskottet dessutom använder sådana ord om det
            valsystem som används i Storbritannien, i Frankrike, i Tyskland
            och i en lång rad andra länder, så tycker jag att debatten förs
            ned på en mycket låg nivå. Jag har gång på gång försökt ta upp
            den här diskussionen och sagt att jag i princip är anhängare av
            ett proportionellt valsystem. Jag har varit med om att utarbeta
            det nuvarande valsystemet. Men i detta finns det i så fall också
            en manipulering, och det gäller 4-procentspärren. Inte heller
            detta valsystem är alltså ett absolut prorpotionellt valsystem.
          </note>
          <note>
            Om emellertid man med denna författning inte kan skapa handlingskraftiga
            regeringar, kommer demokratin förr eller senare att råka in i
            en allvarlig kris. Och det är jag inte den första att säga. Detta
            varnade Tage Erlander för under hela den diskussion som föregick
            den nuvarande författningen. Och visst har vi under några år fått
            erfarenheter som ger oss anledning att fundera över dessa frågor
            utan att omedelbart, som Birgit
          </note>
          <note>
            Friggebo gjorde, förfalla till en ren vulgärargumentation. Vi
            menar allvar med vår inbjudan till de övriga partierna om en beredning
            av författningsfrågorna. Då får vi se hur långt vi kan komma.
            Vi kommer att eftersträva en bred enighet.
          </note>
          <note>
            Vi kommer icke att kunna diktera i denna fråga, och det vet Birgit
            Friggebo.
          </note>
          <note>
            Jag blir lika förvånad när Birgit Friggebo tar upp energipolitiken
            och ställer frågan vad vi syftar till med energipolitiken. Folkpartiet,
            centern och socialdemokraterna har faktiskt haft två överläggningar.
            Och jag tror att alla parter är överens om att det har varit bra
            överläggningar. Vi har lagt upp ett arbete, och vi skall träffas
            nästa gång i december. Jag vill därför ställa en motfråga till
            Birgit Friggebo. Tänker folkpartiet inte fullfölja detta samarbete?
            Vad innebär på den här punkten deklarationen som folkpartiet har
            gjort tillsammans med moderaterna?
          </note>
          <note>
            När det gäller EG-frågan upplever jag det som om man från folkpartiet
            och moderaterna närmast är irriterad över att socialdemokraterna
            har lämnat sitt förslag, som innebär att vi anser att riksdagen
            skall klargöra de mera positiva stämningar som vi nu upplever
            finns i EG-frågan och att vi uttalar våra ambitioner om medlemskap.
            Jag vet inte om folkpartiet och moderaterna hade tänkt sig att
            få leka själva på denna planhalva och att de är irriterade över
            att socialdemokraterna uttrycker en uppfattning.
          </note>
          <note>
            Olof Johansson ställde frågan hur det blir om EG
          </note>
          <note>
            beslutar sig för att bli en försvarspolitisk union. Ja, då är
            ett EG-medlemskap självfallet inte förenligt med svensk neutralitetspolitik.
            Men jag har personligen mycket svårt att tro att EG skulle gå
            åt det hållet. Jag är ganska övertygad om att det blir
          </note>
          <note>
            NATO som även fortsättningsvis kommer att ha detta ansvar. Men
            eftersom Olof Johansson har ställt frågan vill jag gärna svara
            på den.
          </note>
          <note>
            Till Lars Werner vill jag säga att tänk om dåvarande vpk hade
            orkat ta ett ansvar på våren 1989 då Lars
          </note>
          <note>
            Werner och jag förde vissa samtal. Och jag trodde dessutom att
            vi hade en överenskommelse. Men problemet är ju att vänsterpartiet,
            när det har kommit till kritan, alltför ofta inte har orkat med
            att fatta de beslut som är nödvändiga om man skall bedriva en
            långsiktig och ansvarsfull politik. Att vara radikal, Lars Werner,
            innebär inte att man i varje ögonblick ställer upp för det som
            är kortsiktigt populärt. Om man vill vara ett radikalt parti,
            med ett inflytande över politiken, måste man också orka fatta
            impopulära beslut, just för att klara de långsiktiga målen. I
            detta sammanhang vill jag öppet och direkt till Lars Werner säga
            att vänsterpartiet kommunisterna, nuvarande vänsterpartiet, på
            den här punkten har varit en besvikelse under 80-talet och har
            ett stort ansvar för att vi i dag tvingas vidta vissa åtgärder.
            Om vi hade angripit problemen ett par år tidigare hade de kunnat
            mötas med mindre besk medicin.
          </note>
          <note>
            Claes Roxbergh ville att jag från talarstolen i dag skulle utlova
            en folkomröstning i EG-frågan. Det tänker jag inte göra. När det
            gäller köp av mark och företag får vi redan i en EES-överenskommelse,
            om vi vill ha en sådan, finna oss i att ungefär samma regler och
            villkor som gäller för oss i andra europeiska länder också måste
            gälla för dessa länder hos oss.
          </note>
          <note>
            När det gäller författningen har jag redan besvarat
          </note>
          <note>
            Claes Roxberghs fråga.
          </note>
          <note>
            I övrigt är Claes Roxberghs inlägg uppriktigt sagt oerhört svårt
            att föra en debatt om. Det var inte något ovänligt, utan bara
            ett konstaterande -- jag upplevde det så. Vad som förvånar mig
            är att miljöpartiet inte ser de möjligheter som nu växer fram
            i Europa och våra möjligheter att vara med och påverka detta större
            sammanhang. Tag t.ex.
          </note>
          <note>
            miljöproblemen: dem kan vi inte angripa nationellt, var och en
            inom sina egna gränser. Skall vi klara Europas miljöproblem måste
            det bli ett ökat samarbete. Då måste vi vara med så långt som
            möjligt i det samarbetet. Jag upplever det som om miljöpartiet
            ville dra ner gardiner och tro att man därmed löser problemen
            och kan förverkliga sina politiska idéer. Jag tror inte det. Jag
            är tvärtom övertygad om att vi för att förverkliga de idéer som
            socialdemokratin står för när det gäller full sysselsättning,
            rättvisa, nord--syd-dialogen och inte minst miljön måste kraftigt
            bygga ut det europeiska samarbetet.
          </note>
          <note>
            Mycket av det som händer, sägs och skrivs i dessa dagar om problemen
            i svensk ekonomi och om regeringens åtgärder verkar säkert både
            obegripligt och motsägelsefullt för många. Det påstås å ena sidan
            att svenska folket har det bedrövligt. Det kan man bl.a. läsa
            i Svenska Dagbladet. Det ser man i
          </note>
          <note>
            Svenska arbetsgivareföreningens annonser, och
          </note>
          <note>
            Carl Bildt hjälper till med svartmålningen. Vi får ständigt höra
            att folk i andra länder har det mycket bättre. Å andra sidan påstås
            att vi har det alldeles för bra i vårt land. Vi arbetar för litet,
            vi har för många förmåner och rättigheter och vi får alldeles
            för mycket gratis via den gemensamma sektorn.
          </note>
          <note>
            Hur går det ihop? kan man undra. Vad vill de som påstår detta
            göra åt problemen? ''Ner med de offentliga utgifterna'', krävde
            en av våra främsta näringslivsföreträdare i en tidningsintervju
            nyligen.
          </note>
          <note>
            ''Låt folk spara till det de behöver: skola, sjukvård, pensioner
            och vad det nu kan vara. Då får pengarna och livet ett värde och
            företagen ett bättre klimat.''
          </note>
          <note>
            Så säger en person som har ärvt en av de största förmögenheterna
            i Sverige. Då blir det litet tydligare. Det är nästan undantagslöst
            de som tjänar mest pengar och som har ärvt pengar och position
            som också vet mest om hur man värnar om privilegier och förmåner.
            Jag påstår att det är så.
          </note>
          <note>
            Nu är det inte bara vårt land som har vissa problem.
          </note>
          <note>
            I Storbritannien, som har en inflation nästan lika hög som vår,
            har man en arbetslöshet på 6 %. I
          </note>
          <note>
            Danmark går var tionde löntagare arbetslös. I
          </note>
          <note>
            Holland är man bekymrad över att var sjätte arbetstagare är sjuk
            eller hemma från arbete i varje dag. USA kämpar efter Reagan med
            enorma ekonomiska problem. Tillväxten är låg, arbetslösheten hög
            och dollarns värde sjunker.
          </note>
          <note>
            Ovanpå detta sliter man med ett gigantiskt budgetunderskott.
            Det finns inga stora välfärdssystem att reformera eller skära
            ner.
          </note>
          <note>
            Utbildningssystemet befinner sig i kris. 37 miljoner amerikaner
            saknar i dag sjukförsäkring. Nästan en fjärdedel av barnen och
            hälften av de svarta lever i fattigdom. Någon socialdemokrati
            finns inte där att skylla på, inte heller någon stor offentlig
            sektor. I
          </note>
          <note>
            stället har amerikanerna länge levt som högern och näringslivet
            här hemma förespråkar och verkligen fått spara till det man behöver:
            skola, sjukvård, pensioner m.m.
          </note>
          <note>
            Jag upplever det så att det finns starka högergrupper som ser
            i det som nu sker en möjlighet att också i vårt land knäcka facken
            och försvaga löntagarnas position. Man ser en chans att montera
            ner den offentliga barnomsorgen, sjukvården och äldreomsorgen,
            att sänka skatten för de högavlönade och låta vanliga löntagare
            få det sämre genom att slå sönder den generella välfärden.
          </note>
          <note>
            Svenska arbetsgivareföreningens ordförande har nyligen uttalat
            att det bara är polisen, domstolarna och försvaret som inte skall
            privatiseras. De pengar som sparas in på att människor själva
            får betala barnomsorg, sjukvård, äldreomsorg, sjukförsäkring och
            pension skall gå till företagen genom en sänkning av arbetsgivaravgiften.
            Den här framtidsvisionen stämmer i stora drag överens med moderaternas
            framtidsprogram, där det sägs att det bara är i familjen och i
            dess närhet som vi förmår att bry oss om varandra.
          </note>
          <note>
            Vi socialdemokrater ser i stället problemen i ekonomin som en
            utmaning. Vi vill bemästra dem genom att långsiktigt garantera
            tryggheten. Därför tar vi nu itu med det som inte fungerar bra
            i vårt nuvarande välfärdssystem. Vi vill få stopp på inflationen
            och räntehöjningarna, så att folk kan få rimliga mat- och boendekostnader.
            Vi vill skapa fler alternativ inom vård och omsorg, utan att rättvisan
            sätts på undantag. Framför allt vill vi slå vakt om sysselsättningen.
            Här går den stora skiljelinjen. Jag upplever det som så att högergrupperna
            vill använda den nuvarande krisen för att införa ett helt annorlunda
            samhälle, medan socialdemokraterna vill angripa de ekonomiska
            problemen för att garantera möjligheterna långsiktigt och trygghet
            i arbetet. Vi har faktiskt under vår tid sänkt de offentliga utgifterna
            från
          </note>
          <note>
            66 % till 61 %. Vi har tagit bort budgetunderskottet på 90 miljarder.
            Sedan 1982 har de svenska industriinvesteringarna och exporten
            fördubblats.
          </note>
          <note>
            Vi har haft full sysselsättning under 80-talet, medan miljoner
            och åter miljoner människor utomlands har gått utan arbete.
          </note>
          <note>
            Vad är det då för problem i dag? För det första är inflationen
            för hög. För det andra är tillväxten för låg. Vi har höjt våra
            löner med i genomsnitt 28 %
          </note>
          <note>
            samtidigt som tillväxten har varit 6 %. Därför måste vi nu få
            ner löneökningstakten. Det är därför vi har tillsatt den s.k.
            Rehnberggruppen. I och med skattereformen får vi en ny chans att
            nästa år radikalt dämpa löneökningstakten och växla om från inflationslöner
            till reallöner.
          </note>
          <note>
            Vi måste få fart på tillväxten i Sverige. Det är tillväxten som
            avgör om vi fortsättningsvis skall kunna bygga ut och förbättra
            både vår privata ekonomi och vår välfärd. Därför inriktar regeringen
            sin politik på just dessa två områden:
          </note>
          <note>
            växla ner inflationen och skapa större tillväxt.
          </note>
          <note>
            Det blev en akut kris för två veckor sedan. Vad som hände var
            att vi fick spekulationer om en nära förestående devalvering.
            Då försvann stora summor ut ur landet. Det flödet måste ovillkorligen
            stoppas. Det gjorde regeringen dels genom att riksbanken höjde
            räntan, dels genom att snabbt gå ut och deklarera att en devalvering
            är utesluten och att den vägen är stängd. Samtidigt meddelade
            regeringen att den inom en vecka skulle presentera åtgärder för
            att komma till rätta med de underliggande problemen i den svenska
            ekonomin.
          </note>
          <note>
            Vi gav ett tidigare besked än vad vi annars skulle ha gjort i
            budgeten i januari. Alltså gav vi ett besked om att Sverige inte
            skall devalvera. Vi skall klara våra problem och bördorna skall
            fördelas rättvist.
          </note>
          <note>
            Hur skall det här i praktiken gå till? För det första har vi
            deklarerat att vi eftersträvar ett nytt riksdagsbeslut om Europapolitiken,
            som tydligare klargör Sveriges ambitioner att bli medlem av EG.
          </note>
          <note>
            För det andra föreslår vi utgiftsminskningar med 15
          </note>
          <note>
            miljarder kronor. Vi måste få stopp på utgifterna inom socialförsäkringssystemet.
            De ökar automatiskt år efter år med mycket stora belopp, medan
            intäkterna inte alls ligger på samma nivå. Vi föreslår en sänkning
            av sjukförsäkringsersättningen till 75 % de tre första dagarna,
            från fjärde dagen
          </note>
          <note>
            90 % ersättning, samt en sänkning av ersättningen vid vård av
            sjukt barn till 80 %.
          </note>
          <note>
            För det tredje lägger vi fram en rad förslag som i framtiden
            kommer att skapa bättre förutsättningar för tillväxt och för långsiktig
            garanti av tryggheten, genom att rätta till brister och trögheter
            i vårt nuvarande välfärdssystem. Här är vi faktiskt redan i gång.
            Vi har vidtagit en rad åtgärder. Vi har lagt om skattesystemet
            och förnyat arbetsmarknadspolitiken. Vidare håller vi på med arbetslivet.
            Det har avsatts 15 miljarder kronor för ändamålet. Vi har påbörjat
            förändringar av socialförsäkringssystemen. Jordbrukspolitiken
            har lagts om, och vi har påbörjat en genomgripande decentralisering
            av skolan. Och nu går vi i den här skrivelsen vidare.
          </note>
          <note>
            Vi vill se över den statliga administrationen och därmed göra
            den effektivare och mer anpassad till
          </note>
          <note>
            90-talets krav. Vi föreslår en samordning av sjukförsäkringen
            och sjukvården för att förbättra kvaliteten i vården och korta
            köerna till operationer och annat.
          </note>
          <note>
            Vi menar att tiden är mogen för en närmare samverkan mellan barnomsorg
            och skola. Får vi en mer flexibel övergång när barnen är mellan
            sex och sju år, kan vi utnyttja resurserna på ett effektivare
            och bättre sätt. För att stärka den svenska konkurrenskraften
            och bidra till högre tillväxt förbättrar vi villkoren för högre
            utbildning.
          </note>
          <note>
            Vi effektiviserar statens förvaltning av förmögenheter. Vattenfall
            t.ex. görs om till ett aktiebolag. Hela näringspolitiken inriktas
            på att öka konkurrensen och stimulera till nyföretagande.
          </note>
          <note>
            Sverige verkar internationellt inom de s.k. GATT-
          </note>
          <note>
            förhandlingarna för att sänka gränsskyddet inom jordbruket, så
            att vi därmed får billigare mat. Får vi mot förmodan inget förhandlingsresultat,
            återkommer regeringen i denna fråga till riksdagen.
          </note>
          <note>
            Till slut vill jag, herr talman, ändå själv dra några slutsatser
            av det nya samarbete som har signalerats mellan folkpartiet och
            moderaterna.
          </note>
          <note>
            För det första har naturligtvis högern förstärkts.
          </note>
          <note>
            Om den saken råder det inget tvivel. Bengt
          </note>
          <note>
            Westerberg och folkpartiet har tidigare med stor kraft kritiserat
            moderaterna på en rad avgörande punkter.
          </note>
          <note>
            Så sent som för 14 dagar sedan skrev Bengt
          </note>
          <note>
            Westerberg i Dagens Nyheter att moderaterna genom att liera sig
            med särintressen för en politik som leder till nationens fall.
            För inte så länge sedan skrev han i samma tidning: ''Om man, som
            moderaterna vill, skulle minska skatterna med
          </note>
          <note>
            150--200 miljarder kronor under 1990-talet skulle det inte vara
            möjligt att ens upprätthålla dagens standard i den offentliga
            sektorn. -- -- -- Den moderata skattepolitiken är mot den här
            bakgrunden ett hot mot välfärden.''
          </note>
          <note>
            Bengt Westerberg hade också för några veckor sedan ett meningsutbyte
            med Svenska Dagbladets ledarsida om moderaternas familjepolitik
            som han i hårda ordalag fördömde. Och i somras skrev Bengt
          </note>
          <note>
            Westerberg i Svenska Dagbladet: ''Det moderata budskapet blir
            allt tydligare och alltmer oroande.
          </note>
          <note>
            De offentliga insatserna skall minskas, skatterna sänkas kraftigt
            och människor i ökad utsträckning själva betala för välfärden.
            -- -- -- Detta är för folkpartiet en oacceptabel politik. Vi liberaler
            kommer aldrig att medverka till att den genomförs.'' Det skulle
            vara intressant att få en kommentar från dem som nu är nya samarbetspartner.
          </note>
          <note>
            För det andra har vi fått en större ideologisk klarhet. Artikeln
            av Bengt Westerberg och Carl
          </note>
          <note>
            Bildt måste innebära att folkpartiet är berett att släppa sina
            ambitioner. Det är väl inte så att moderaterna skall göra alla
            eftergifter. Återigen visar det sig att Tage Erlander hade rätt
            när han sade: Socialliberalismen är en ömtålig planta som trivs
            bäst i hägnet av en stark socialdemokrati. När socialdemokratin
            går framåt starkt kommer socialliberalismen. När högern är stark,
            som den är nu, blir det sämre med socialliberalismen.
          </note>
          <note>
            För det tredje har socialdemokratin fått en tydlig motståndare.
            Vi har under några år upplevt en ganska speciell situation. Nästan
            all debatt har kretsat kring socialdemokratin, och vi har fått
            mycket litet debatt om alternativen. Nu kommer de borgerliga partierna,
            framför allt moderaterna och folkpartiet, inte ifrån att diskutera,
            även om det görs ett försök i dag. I längden är det omöjligt att
            komma ifrån en diskussion. Man kommer att tvingas att diskutera
            ett borgerligt alternativ. Hur blir det med skatterna och skattereformen?
            Jag ställer för sjätte gången i en stor debatt frågam om moderaterna
            har gett upp sitt motstånd mot skattereformen eller inte. Hur
            blir det med energin,
          </note>
          <note>
            Europapolitiken och familjepolitiken?
          </note>
          <note>
            För det fjärde: Det som skulle bli en manifestation av borgerlig
            enighet blev ju i realiteten en manifestation och demonstration
            av borgerlig oenighet på grund av att Olof Johansson inte fick
            vara med på utspelet. Orsaken var alltså, som det sades, centerns
            inställning i EG-frågan. Men den verkliga avsikten måste rimligen
            ha varit att förödmjuka centern.
          </note>
          <note>
            För det femte blir det svårare att styra Sverige. Dels blir det
            efter vad som har hänt svårare att komma överens över blockgränserna,
            dels blir det svårare för en borgerlig majoritet att regera. Kom
            ihåg hur det var i Sverige mellan 1976 och 1982. Vi hade trepartiregering,
            tvåpartiregering och enpartiregering. Gång på gång sprack enigheten
            och samarbetet. Och se på Norge i dag. Den borgerliga majoriteten
            satt bara ett år, trots borgerlig majoritet i stortinget. Under
            två valperioder har det nu funnits borgerlig majoritet.
          </note>
          <note>
            Vid båda tillfällena har de borgerliga försökt att regera, men
            efter ett år har de fått ge upp.
          </note>
          <note>
            Vi socialdemokrater har visat att vi är beredda att samarbeta
            över blockgränserna, när det har varit nödvändigt för ekonomin
            och för landet. Vi har varit beredda att ta ansvar också för mindre
            populära beslut, och vi har förvisso fått betala ett politiskt
            pris för detta. De förändringar av politiken som vi nu redovisar
            i skrivelsen till riksdagen har till syfte att värna om det som
            har gjort Sverige till ett bra land att leva och bo i: rätten
            till arbete, rätten till ekonomisk och social trygghet för alla.
            Det är vår förhoppning att vi i riksdagen skall kunna åstadkomma
            en majoritet för de här åtgärderna. Vi är övertygade om att de
            är motiverade, att de är långsiktigt nödvändiga och att de behöver
            förverkligas -- både de som verkar på kort sikt och de som har
            ett mer långsiktigt syfte för att Sverige också i framtiden, under
            90-talet, skall vara ett bra land att leva och bo i.
          </note>
          <note type="speaker">
            Anf. 7 LARS TOBISSON (m) replik:
          </note>
          <note>
            Herr talman! Statsministern måste vara illa trängd.
          </note>
          <note>
            Här har han begärt en debatt med anledning av remissen av den
            ekonomiska skrivelsen till utskottet. Sedan lägger han ut texten
            om allt möjligt annat som om det vore en allmänpolitisk debatt.
          </note>
          <note>
            Jag skall i princip hålla mig till ämnet för dagen, dvs. den
            ekonomiska krisen, regeringskrisen. Men först en kommentar till
            Ingvar Carlssons utfall mot en artikel som Carl Bildt och Bengt
            Westerberg har skrivit. I artikeln klargjordes att moderaterna
            och folkpartiet strävade efter en borgerlig majoritetsregering
            och att de har gott hopp om att även centern skall ställa upp.
            Det är självfallet inte något färdigt heltäckande regeringsprogram.
            Något sådant skrivs inte i en tidningsartikel. Med det är en viktig
            byggsten i den borgerliga allians som vi har talat om sedan regeringskrisen
            i februari. Det krävs på andra områden nya byggstenar tillsammans
            med centern och folkpartiet. Förutsättningarna för en borgerlig
            allians är en klar politik i sakfrågorna, men samverkan för samverkans
            egen skull tror vi inte på.
          </note>
          <note>
            En politik enligt de sex punkter som tas upp i artikeln skulle
            betyda en ekonomisk politik som, till skillnad från den som nu
            förs, skulle kunna återföra Sverige till balans och tillväxt.
          </note>
          <note>
            En av de sex punkterna handlar om skattepolitiken.
          </note>
          <note>
            Låt mig svara på Ingvar Carlssons och Olof
          </note>
          <note>
            Johanssons frågor om synen på skatteomläggningen.
          </note>
          <note>
            Det torde vara allom bekant att moderaterna och folkpartiet inte
            är överens om den skatteomläggning som nu håller på att genomföras.
          </note>
          <note>
            Vår viktigaste invändning är att skattetrycket inte sänks. Men
            moderaterna och folkpartiet är överens om att en borgerlig regering
            efter nästa val skall sänka skattetrycket. Jag hoppas att centerpartiet
            ställer upp på den linjen. Att socialdemokraterna skulle göra
            det vågar jag inte hoppas på.
          </note>
          <note>
            Jag tror att Ingvar Carlsson i detta sammanhang bör fundera över
            situationen inom sitt eget parti i stället för att oroa sig för
            hur en borgerlig regering skall formas efter valet. Om rösterna
            fördelar sig ungefär som dagens opinionssiffror visar, kan inte
            socialdemokraterna som nu lita på att något vänsterparti ställer
            upp som stöd. Då blir frågan:
          </note>
          <note>
            Med vilket parti eller vilka partier tänker socialdemokraterna
            ingå i koalition, och var har ni ert gemensamma regeringsprogram?
          </note>
          <note>
            Så skall jag gå över till att tala om krispaketet.
          </note>
          <note>
            Statsministern hävdade utan minsta bevisning att paketet skulle
            ha gjort verkan. Möjligen tänker han på att marknadsräntan har
            gått ned litet grand --
          </note>
          <note>
            fattas bara annat! Farhågorna för en omedelbar devalvering har
            skingrats med hjälp av den kraftiga räntehöjningen, men långt
            ifrån alla de fem procentenheterna har återtagits. Tvärtom får
            vi räkna med att marknadsräntan även efter detta ryck stannar
            kvar på en högre nivå än tidigare.
          </note>
          <note>
            Statsministern kan väl inte mena att bostadskrediter på 15--16
            % är någonting som vi normalt skall leva med framöver. Ränteskillnaden
            gentemot omvärlden, som brukar vara 2--3 %, har nu stigit till
            det dubbla. Den differensen beror inte på något annat än en förväntan
            om en kommande försvagning av kronkursen. Sedan krispaketet presenterades
            har Stockholmsbörsen gått ned med ytterligare 4 %, vilket vittnar
            om en bestående misstro mot Sveriges ekonomi. Samma innebörd har
            de internationella kreditvärderingsinstitutens beslut att överväga
            en nedgradering av Sverige.
          </note>
          <note>
            Detta skedde sedan man hade tagit del av krispaketet.
          </note>
          <note>
            Trots all sin ordrikedom förklarade statsministern inte varför
            viktiga principställningstaganden, t.ex.
          </note>
          <note>
            beträffande EG, saknades i den ekonomiskpolitiska propositionen,
            liksom också i regeringsförklaringen för någon månad sedan.
          </note>
          <note>
            Ta exemplet med sänkningen av skolåldern -- en sak som vi moderater
            har verkat för länge, främst av pedagogiska skäl, men som socialdemokraterna
            alltid envist har röstat ned. Nu svänger man helt och lägger fram
            just detta förslag, som en följd av att valuta strömmar ut ur
            landet. På vilka grunder föreställer sig regeringen att en flexibel
            skolstart skall få kapitalplacerare att återfå tron på Sverige?
          </note>
          <note>
            I sin desperation drog Ingvar Carlsson till med uttalandet att
            vi moderater siktar på ett budgetunderskott på 47 miljarder kronor.
            Detta är och förblir en lögn. Vi är naturligtvis inte emot utgiftsminskningar.
            Tvärtom har vi länge framfört krav på sådana, samtidigt som vi
            starkt beskjutits av socialdemokraterna. Men syftet har varit
            att skapa utrymme för skattesänkningar och att i övrigt få till
            stånd strukturella förändringar. Jag är övertygad om att nyckeln
            till en förtroendeskapande omläggning av den ekonomiska politiken
            är en systematisk sänkning av skattetrycket. Socialdemokraterna
            har nu kommit så långt att de talar om skattesänkningar på sikt.
            Finansministern utesluter på förhand skattehöjning nu. Allt skulle
            vara besparingar. Men varför i all sin dar föreslår ni då en höjning
            av fastighetsskatten? Ingen förklaring har getts.
          </note>
          <note>
            Förstår ni inte att ni undergräver finansministerns anseende
            och att tilltron till en framtida sänkning av skattetrycket helt
            försvinner?
          </note>
          <note type="speaker">
            Anf. 8 BIRGIT FRIGGEBO (fp) replik:
          </note>
          <note>
            Herr talman! Jag förstår att Ingvar Carlsson vill fly verkligheten.
            Han är borta i USA, han talar om
          </note>
          <note>
            SAF-direktörer, spekulanter och annat sådant.
          </note>
          <note>
            Sedan slutar han med att säga att socialdemokratin vill angripa
            de ekonomiska problemen. Problemet är ju att ni inte har gjort
            detta. Listan kan bli ännu längre: prisökningar drabbar människor,
            inga löneökningar är reella, företag kan inte sälja på utlandsmarknaden,
            arbetslösheten närmar sig, osv.
          </note>
          <note>
            Det är den totala stagnationen i Sverige som det gäller.
          </note>
          <note>
            Lars Werner säger att vi inte har någon kris. Är det inte kris
            då lönerna har ökat med 74 % sedan 1982
          </note>
          <note>
            för alla löntagare i Sverige, oavsett om det rör sig om LO, SACO,
            TCO eller PTK, samtidigt som inflationen under samma tid har stigit
            med 73,5 %?
          </note>
          <note>
            Tala om en total stagnation! Detta är den regering som suttit
            sedan 1982 ansvarig för.
          </note>
          <note>
            Nu är ni ju tillbaka till 1982. Vilka vallöften var det ni hade
            då? Jo, ni skulle riva upp de beslut om förändringar i sjukförsäkringen
            som den borgerliga regeringen fattat för att åstadkomma strukturförändringar.
            Ni skulle även riva upp beslutet om arbetslöshetsförsäkringen
            osv. Dessa beslut gällde åtgärder som ekonomer bedömde som nödvändiga:
            Man skulle sitta still i vagnen och avvakta de goda resultaten.
            Ni grundlade redan då de ekonomiska problemen.
          </note>
          <note>
            Sedan fick vi nya valrörelser och nya löften. 1985
          </note>
          <note>
            fick vi en konsumtionsledd ekonomi i stället för en investeringsledd.
            Detta bär ni själva ansvaret för.
          </note>
          <note>
            Er propagandaapparat i valrörelserna är sådan att ni inte förmår
            möta det svenska folket med ärliga besked om den nödvändiga politiken.
          </note>
          <note>
            Det talas här om spekulationer om devalvering och om riksbankens
            roll. Riksbanken har ju fått klara den ekonomiska politiken under
            nästan hela 80-
          </note>
          <note>
            talet på grund av att regeringen inte kan få ändan ur vagnen.
            Här sitter vi med åtta förlorade år, och ansvaret för det är ert.
            Vi anser att Ingvar Carlsson och hans regering är ett mycket större
            hot mot välfärden än någon annan i detta land. Det är därför det
            är nödvändigt att vi får en annan, en borgerlig regering.
          </note>
          <note>
            Nu hade Ingvar Carlsson tydligen sett fram emot att få diskutera
            med någon som är roligare än jag -- jag vet inte om han avsåg
            att det borde vara en karl.
          </note>
          <note>
            Han beklagade att Bengt Westerberg inte är här.
          </note>
          <note>
            Ingvar Carlsson vet mycket väl att Bengt
          </note>
          <note>
            Westerberg är nere i Bryssel och praktiserar EG-
          </note>
          <note>
            politik. Det visste Ingvar Carlsson redan i förra veckan. Det
            är därför oförskämt att stå här och säga att Bengt Westerberg
            hellre ägnar sig åt något annat än att delta i denna debatt. Jag
            utgår ifrån att Ingvar
          </note>
          <note>
            Carlsson kan läsa innantill i artiklar, och jag tycker inte att
            vi skall behöva ha speciella debatter om det i riksdagen.
          </note>
          <note>
            Här har presenterats ett förslag vars syfte är att vi skall komma
            ur den stagnation som Sverige i dag befinner sig i. Och värre
            kommer det att bli.
          </note>
          <note>
            Dessutom är det inte så att centerpartiet har uteslutits på något
            förolämpande sätt. Vi drog slutsatsen att centerpartiet just nu
            inte kunde skriva under artikeln som den blev formulerad. Denna
            artikel har skapat en intressant debatt och intressanta reaktioner
            från centerpartiets sida. Det är vår önskan och förhoppning att
            detta skall kunna verka ut till dess vi skall bilda en så bred
            borgerlig regering som möjligt efter valet nästa år.
          </note>
          <note>
            Vidare har det här varit en diskussion om statsbudgeten. Problemet
            är ju inte i första hand statsbudgeten. Det finns inga underskott
            i denna.
          </note>
          <note>
            Problemet är hur samhällsekonomin totalt fungerar. Jag tycker
            att avhoppet när det gäller sjuklönen är ganska klargörande. Denna
            skulle ju inte ha drabbat någon utan avsikten var att den skulle
            vara ett insitament. Men man lämnade denna tanke därför att man
            hittat ett annat system som ger större besparingar i statsbudgeten.
          </note>
          <note>
            Då är man för hårt inriktad på att just åstadkomma förändringar
            i statsbudgeten. Det går naturligtvis inom ramen för en sjuklön
            att också införa olika egenavgifter för medborgarna. Det är ingen
            skillnad, om man har sjuklön eller om man inte har det.
          </note>
          <note>
            Författningen sedan. Statsministern nämnde till min förvåning
            Storbritannien. Jag har haft många och långa samtal under årens
            lopp med mina liberala vänner i Storbritannien, och jag tycker
            att det är ett orättvist valsystem man har där.
          </note>
          <note>
            Liberalerna får 25 % av rösterna men bara 3,6 % av mandaten.
            Man har en regering som bara har 42 %
          </note>
          <note>
            av rösterna. Regeringspartiet är i minoritet bland väljarna men
            har 62 % av mandaten. Jag tycker att det är ett orättvist system,
            och det förvånar mig att
          </note>
          <note>
            Ingvar Carlsson nämner just Storbritannien i en diskussion om
            författningen.
          </note>
          <note>
            Ingvar Carlsson redovisar själv att redan Tage
          </note>
          <note>
            Erlander på sin tid tog upp dessa frågor. Ja, det är en gammal
            fråga om att socialdemokraterna anser sig finare och bättre i
            det här landet och skall ha överrepresentation i parlamentet.
            Jag tycker inte att det är värdigt.
          </note>
          <note type="speaker">
            Anf. 9 OLOF JOHANSSON (c) replik:
          </note>
          <note>
            Herr talman! Jag kommenterade inte tidigare inbjudan till författningsberedning.
            Jag vill gärna göra det. Jag konstaterar att på bänkarna här --
            inte på statsrådsbänkarna men i övrigt -- finns ett betänkande
            om grundlagsfrågor. Där finns ett antal reservationer, bl.a. nr
            8 från representanterna för moderaterna, folkpartiet, centerpartiet
            och miljöpartiet om mandatperiodens längd och den gemensamma valdagen.
            Där är vår inställning känd sedan tidigare, och det är bra att
            de frågorna kommer under diskussion.
          </note>
          <note>
            I betänkandet finns vidare en reservation, nr 20, från folkpartiet
            och centerpartiet om en ny grundlagsutredning. Vi hoppas att det
            skall bli en konstruktiv beredning i så fall, utan hot, en beredning
            som verkligen försöker tackla de demokratiska problem som vi har
            i Sverige, bl.a. på grund av de korta valperioderna.
          </note>
          <note>
            Det finns högerkrafter som är beredda att montera ned välfärden,
            säger Ingvar Carlsson. Ja, det finns det säkert, men de är inte
            så många, och framför allt skall de inte göras fler än nödvändigt.
            Vad det handlar om då är att lägga upp en strategi som förmår
            att hantera just detta, nämligen att se till att man mobiliserar
            hela svenska folket i krispolitiken.
          </note>
          <note>
            Där tycker jag att socialdemokratin har missat någonting väsentligt,
            när man inte har lyckats klargöra varför det krävs rätt besvärliga
            åtgärder som påverkar de allra flesta.
          </note>
          <note>
            Det är det ena. Det andra är: Hur skall man se till att de människor
            skyddas som har de smalaste ekonomiska marginalerna, den svagaste
            ekonomiska ställningen? Jag tycker att skattereformen är just
            ett exempel på hur man misslyckats både i pedagogiken och i politiken
            i den delen. Därför får man inte förtroende från folk i allmänhet
            för att vidta de åtgärder som är nödvändiga för att Sverige skall
            komma i ekonomisk balans.
          </note>
          <note>
            Jag tror att ni underskattar människors vilja att ställa upp
            och mota det som statsministern kallar för att montera ned välfärdsstaten.
            Det finns ingen majoritet i det här landet som vill montera ned
            välfärdsstaten, och de minoriteter på högerkanten som ägnar sig
            åt det skall inte tillåtas växa på grund av misstag på andra sidan.
          </note>
          <note>
            Energin har varit uppe igen. Det är den ju ofta. Jag hade också
            god lust att ställa frågan: Vad vill folkpartiet egentligen med
            sitt deltagande i förhandlingarna om energin? Den frågan har jag
            haft lust att ställa långt tidigare på grund av uttalanden från
            Bengt Westerberg. Jag har i ren vänlighet avstått från att ställa
            den frågan, eftersom vi ändå sitter tre parter i samma förhandling.
            Men det är klart att jag känner mig något friare nu efter det
            här artikelskrivandet, så visst kan jag instämma i den frågan.
          </note>
          <note>
            Jag kan inte se t.ex. att någon vill i grunden förändra den nedsättning
            av energiskatterna för elintensiv industri som det handlar om
            när det gäller att klara konkurrensen för de svenska företagen.
            Den frågan är för övrigt under utredning och ligger egentligen
            delvis utanför de här exklusiva förhandlingarna.
          </note>
          <note>
            Det handlar i stället om att man är rädd för ökade energipriser,
            men det är ju inget speciellt för
          </note>
          <note>
            Sverige. Jag har alltid förundrat mig över att ingen av dem som
            förordar att kärnkraften skall vara kvar någonsin har använt nya
            kärnkraftsreaktorer som jämförelseobjekt när de redovisat sin
            energiframtid. Vi är bra nära att komma över till nästa generation
            reaktorer, och det är naturligtvis dem ni skall jämföra med. Nämn
            gärna samtidigt underskotten på Forsmark 3 som uppgår till miljardbelopp
            de första åren!
          </note>
          <note>
            Försök inte ständigt göra gällande att kärnkraften är någon sorts
            ekonomisk succé. Vattenkraften är en ekonomisk succé, i synnerhet
            gammal sådan.
          </note>
          <note>
            Gamla reaktorer är också en ekonomisk succé, men det finns risker
            med att använda dem länge, och det är bl.a. det problemet som
            vi har att lösa i den här förhandlingen, att ta ansvar för framtiden.
          </note>
          <note>
            Låt mig till sist säga att vi har inte regeringsbeslut men väl
            stämmobeslut i regeringsfrågan. Det är det beslutet som jag följer.
            Centern är beredd att ta ansvar i och utanför regeringsställning.
            Vi är beredda till samarbete med andra partier. Målet är en icke-socialistisk
            majoritet i riksdagen 1991 och en därpå grundad regering. Det
            är vår uppfattning att en regering med tyngdpunkt i det sakpolitiska
            mittfältet har bästa förutsättningar att leda Sverige på 90-talet.
          </note>
          <note>
            Vi ändrar inte den uppfattningen bara därför att andra hattar
            omkring. Låt mig klargöra det fullt tydligt. Men den som kräver
            underkastelse av centerpartiet saknar politisk inlevelseförmåga
            och psykologisk insikt. Låt mig erkänna att jag mot den bakgrunden
            är bekymrad, men bara mot den bakgrunden, inte för egen del, inte
            för centerpartiets del men för dem som lärt så litet om samarbetets
            förutsättningar från perioden 1976--
          </note>
          <note>
            1982. Det är inte bara att sakna psykologisk känsla, det är att
            tappa minnet.
          </note>
          <note type="speaker">
            Anf. 10 LARS WERNER (v) replik:
          </note>
          <note>
            Herr talman! Ingvar Carlsson sade till mig och till vårt parti
            att vi inte orkar ta ansvar, att vi är en besvikelse -- det var
            ingen hejd på allt vad vi var.
          </note>
          <note>
            Det lät nästan, Ingvar Carlsson, som att det var vi som var skyldiga
            till alla de orättvisa förslag som ni nu lägger fram.
          </note>
          <note>
            De förslag som ni lade i början på året stödde inte vi, därför
            att de var borgerliga förslag. Ni hade ju inte ens stöd bland
            era egna för de förslagen, och jag tror att ni tillsammans med
            många andra skall vara glada över att vi inte stödde dem. Det
            hade inte varit bra för arbetarrörelsen, om vi hade röstat igenom
            lönestopp och strejkförbud.
          </note>
          <note>
            Jag kan inte säga annat i dag, Ingvar Carlsson, än att jag tycker
            att de socialdemokrater reagerar sunt som lämnar er, därför att
            de inte känner igen er politik. Jag vet inte om det är tillfälligt
            eller inte, men jag tycker att det är en sund reaktion.
          </note>
          <note>
            Det är väl ingen överraskning när jag säger att vi kommer att
            göra er besvikna när det gäller det här paketet också, därför
            att nygamla borgerliga förslag tänker vi inte stödja. Fördelningspolitiskt
            rättvisa förslag kommer vi att stödja.
          </note>
          <note>
            Låt mig ta upp en fråga i det här sammanhanget, eftersom det
            talas om att vi inte orkar göra några uppgörelser. Vi träffade
            efter rätt hårda tag förra året en uppgörelse om kommunaliseringen
            av lärarna. En av delarna i den uppgörelsen var att ett nytt statsbidrag
            till skolsektorn skulle vara av samma storlek som i dag. Så löd
            också innehållet i en proposition om ansvaret för skolan som regeringen
            presenterade för mindre än en månad sedan.
          </note>
          <note>
            Nu talar emellertid regeringen om i sin skrivelse att de tänker
            skära ner bidragen till skolsektorn med ungefär 1 miljard kronor.
            Får jag fråga Ingvar
          </note>
          <note>
            Carlsson: Står ni fast vid den uppgörelse som ni träffade förra
            året? Det är en rätt väsentlig fråga för våra fortsatta relationer.
            I den här uppgörelsen talades det också om ett stimulansbidrag
            för att förbättra arbetsmiljön i skolorna på 300 milj.kr. på tio
            år. Står ni fast vid det?
          </note>
          <note>
            Ingvar Carlsson svarade inte på vilket samband som skulle finnas
            mellan sjukförsäkring och valutaspekulation. Får jag fråga om
            det skulle vara de sjuka som spekulerar? Vilket samband finns
            det mellan vård av sjukt barn och räntestegringar? Det är klart
            att det är svårt att lämna svar på dessa frågor eftersom jag inte
            anser att det finns några sådana här samband.
          </note>
          <note>
            Sedan vill jag komma tillbaka till den famösa artikel som Carl
            Bildt och Bengt Westerberg har skrivit.
          </note>
          <note>
            Där skriver man att någon avveckling av kärnkraften inte är aktuell,
            och det föranleder många frågor till alla aktörer. Min första
            fråga är:
          </note>
          <note>
            Hur kan Bengt Westerberg, som representant för folkpartiet tillsammans
            med Carl Bildt skriva att en avveckling av kärnkraften inte är
            aktuell, och å andra sidan sitta i förhandlingar med Olof
          </note>
          <note>
            Johansson och Ingvar Carlsson om avveckling av kärnkraften? Hur
            kan Bengt Westerberg sitta på två stolar samtidigt? Hur kan man
            tillåta sig denna dubbla roll: Å ena sidan föra avvecklingsdiskussioner,
            å andra sidan sedan påstå att en avveckling inte är aktuell. Vem
            är egentligen
          </note>
          <note>
            Bengt Westerberg och vad står folkpartiet för?
          </note>
          <note>
            Hela detta märkliga spel föranleder också frågor till både Olof
            Johansson och Ingvar Carlsson. Hur kan
          </note>
          <note>
            Olof Johansson sitta vid samma bord som Bengt
          </note>
          <note>
            Westerberg i förhandlingar om kärnkraftsavveckling, och, i alla
            fall under vissa veckor, vara med om ett borgerligt samarbete
            med
          </note>
          <note>
            Carl Bildt? Jag uppmanar Carl Bildt till att ta initiativet till
            en borgerlig samling.
          </note>
          <note>
            Ingvar Carlsson -- hur kan regeringen och Olof
          </note>
          <note>
            Johansson acceptera att sitta i förhandlingar med
          </note>
          <note>
            Bengt Westerberg och spela plockepinn efter hans spelregler?
            Han rör ju varenda pinne, och sedan fortsätter han som om ingenting
            har hänt!
          </note>
          <note>
            Birgit Friggebo -- hur kan folkpartiet och dess anhängare tillåta
            Bengt Westerberg att spela detta dubbelspel?
          </note>
          <note>
            I artikeln skriver Carl Bildt och Bengt Westerberg att de vill
            göra omfattande ingrepp i skattesystemet. Det vill vi också göra,
            men Bengt
          </note>
          <note>
            Westerberg har ju deltagit i överenskommelsen om skatten med
            regeringen. När vi vill göra förändringar vill vi göra reformen
            mer fördelningspolitiskt rättvis. Då svarar regeringen att skattereformen
            ligger fast. Bengt Westerberg har uppenbarligen en annan inställning
            -- i alla fall med utgångspunkt i det han skrivit tillsammans
            med Carl Bildt. Då är min fråga både till moderater och folkpartister:
            Vilka ingrepp är det ni rent konkret tänker göra? Vilka förändringar
            i skattesystemet vill ni satsa på?
          </note>
          <note>
            Till regeringen vill jag ställa frågan: Ligger skattereformen
            fast oavsett hur den slår fördelningspolitiskt? Den grupp som
            ni har aviserat att ni skulle tillsätta och som skulle granska
            omläggningens effekter -- hur kommer resultatet av dess arbete
            att redovisas?
          </note>
          <note type="speaker">
            Anf. 11 CLAES ROXBERGH (mp) replik:
          </note>
          <note>
            Herr talman! Jag noterar att Ingvar Carlsson hade svårt att bemöta
            mitt inlägg. Kan det månne betyda att han håller med mig?
          </note>
          <note>
            Problemet är följande. Ingvar Carlsson sade att högergrupper
            vill använda den ekonomiska krisen för att införa ett helt nytt
            samhälle. Ja visst, men det värsta är ju att socialdemokraterna
            verkställer högergruppernas dröm. Ni genomför den.
          </note>
          <note>
            Det Sverige är på väg in i är den största omställningen sedan
            reformationen. Högern applåderar. Vilken kurs är det ni håller
            egentligen,
          </note>
          <note>
            Ingvar Carlsson? Det är på grund av det här som vi kallar er
            för ett grått parti.
          </note>
          <note>
            Sedan till Europafrågan. Miljöpartiet säger ja till ett Europasamarbete
            där hela Europa finns med och inte bara halva. Vi vill ha ett
            Europa där alla länder finns med på lika villkor och har ett lika
            stort inflytande, och där vi inte flyttar över bestämmanderätten
            och centraliserar den. Vi har föreslagit att det skall baseras
            på t.ex. Europarådet, som vi menar skulle vara ett utmärkt organ.
            Där skulle alla länder kunna vara med -- från Turkiet till länder
            i Norden och övriga regioner. Det skulle kunna vara ett Europasamarbete
            för alla länder på lika villkor. I dag blir det att A- och ett
            B-lag.
          </note>
          <note>
            Vi har redan accepterat överstatliga beslut när det gäller miljöfrågorna
            för att man skall kunna ta itu med dessa. Men vi accepterar inte
            överstatlighet över hela det svenska samhället! Häri ligger en
            väsentlig skillnad. Sedan vill jag tacka för klarläggandet när
            det gäller utländska medborgares rätt att köpa mark och företag.
            Detta kommer tydligen att genomföras som ett resultat av EES-
          </note>
          <note>
            förhandlingarna. Det är en mycket viktig sak. Det innebär att
            vi släpper in utländskt kapital i landet som får köpa både jordbruksfastigheter
            och företag.
          </note>
          <note>
            Olof Johansson -- vi fick inget besked. Anledningen till att
            det behövs ett besked av centern är att det hattas så mycket i
            denna fråga. Jag kan inte förstå vilken inställning centern har
            till kärnkraftsavvecklingen 1995/96, vissa av miljöfrågorna och
            EG-anslutningen.
          </note>
          <note>
            Ibland låter det som om ni vill avveckla reaktorerna
          </note>
          <note>
            1995/96 och att ni är emot EG. Nästa stund låter det tvärtom.
            Hur är det egentligen, är ni beredda att gå in i en folkpartiregering
            och offra kärnkraftsavvecklingen 1995/96 och flera av miljöfrågorna
            för en EG-anslutning? Eller är ni beredda att ta på er en annan
            roll i svensk politik, en roll som skulle kunna innebära att ni
            inte i första hand eftersträvar en borgerlig samverkan utan en
            grön samverkan för en grön politik i Sverige?
          </note>
          <note>
            Det skulle kunna vara en helt ny roll för centern, och det skulle
            kunna leda till att Olof Johansson skulle kunna bli statsminister
            i en sådan regering.
          </note>
          <note>
            Ett besked på den här punkten skulle alltså vara välkommet.
          </note>
          <note>
            Vi vill vidare aktivt stödja en utveckling som är energi- och
            resurssnål och som inte smutsar ner vid produktionen eller när
            de färdiga produkterna produceras. Slutmålet är att ersätta dagens
            linjära produktionssystem, där materialet tas från gruvan till
            avfallshögen, med ett system som i stället är cirkulärt och där
            vi återbrukar råvaror och använder dessa igen.
          </note>
          <note>
            Framväxten av ett sådant cirkulärt system kan vi främja genom
            att använda ekonomiska styrmedel i form av kraftigt höjda skatter
            på råvaror och energi- och miljöutsläpp och i stället sänka skatten
            på arbete.
          </note>
          <note>
            Varför är Ingvar Carlsson så rädd för att ta steget fullt ut
            när det gäller skatteomläggningen och genomföra en konsekvent
            sådan i Sverige för att pusha på och få till stånd ett system
            av detta slag?
          </note>
          <note>
            De ekonomiska styrmedlen är i det här sammanhanget de mest verksamma
            som vi har.
          </note>
          <note>
            Är ni, Ingvar Carlsson, beredda att gå vidare och förbättra det
            nuvarande skattesystemet från den här synpunkten?
          </note>
          <note>
            Anf. 12 Statsminister INGVAR CARLSSON (s)
          </note>
          <note>
            replik:
          </note>
          <note>
            Herr talman! Jag vill vända mig direkt till Birgit
          </note>
          <note>
            Friggebo och ta fasta på just det faktum som Birgit
          </note>
          <note>
            Friggebo själv underströk, att det var en kvinnlig företrädare
            för folkpartiet i dagens debatt. Är det då möjligt för folkpartiet
            att ställa upp på den familjepolitik som moderaterna företräder?
            Det är en familjepolitik som innebär att det blir direkt olönsamt
            för kvinnor med två barn i de aktuella åldrarna och med en inkomst
            under 160 000 kr. att förvärvsarbeta. Ni har ju gjort en så stor
            sak av att ni är överens och att det inte finns så stora motsättningar.
            Jag ställer därför den direkta frågan:
          </note>
          <note>
            Är Birgit Friggebo beredd att medverka till att förverkliga en
            sådan familjepolitik?
          </note>
          <note>
            Det är märkligt att moderaterna för bara några veckor sedan var
            det stora hotet mot välfärden. Nu är socialdemokraterna ett ännu
            större hot mot välfärden. Det är något märkligt med detta fasta
            folkparti som befinner sig på precis samma plats medan alla andra
            rör sig runt omkring. Skulle det inte kunna föresväva er i folkpartiet
            att det faktiskt är ni som är smörklicken i stekpannan och åker
            hit och dit utan att kunna ta vara på er själva? Det är inte säkert
            att den smörklicken blir det bestående.
          </note>
          <note>
            Birgit Friggebo säger också att socialdemokraterna inte har gjort
            någonting. Men vi har ju åtminstone träffat två uppgörelser med
            folkpartiet, varav en gällde skattereformen. Och det var väl inte
            så litet?
          </note>
          <note>
            Vi träffade i våras en uppgörelse. Var det ingenting? Om man
            som politiker beskriver saker och ting på detta sätt, så att det
            är uppenbart för alla människor att det inte stämmer överens med
            verkligheten, då devalverar man mycket snabbt sina ord och sina
            inlägg.
          </note>
          <note>
            Birgit Friggebo sade att vi sedan 1982 har haft total stagnation.
            Men vi har sedan den tiden fördubblat industriinvesteringarna,
            och vi har fördubblat exporten. Även på det område där vi själva
            är missnöjda, dvs. i fråga om ökningen av bruttonationalprodukten,
            kan vi jämföra oss med genomsnittet för EG-länderna. Vi har sedan
            1982
          </note>
          <note>
            faktiskt fått en ökning av reallönerna och inte en minskning,
            som under Birgit Friggebos tid i regeringen. Vi har pressat ner
            arbetslösheten till en rekordlåg nivå.
          </note>
          <note>
            Men vi är missnöjda på två mycket konkreta punkter, nämligen
            i fråga om inflationen och tillväxten. Vi vill också göra någonting
            åt detta, och därför föreslår vi de här konkreta åtgärderna. Men
            vi ställer inte upp på att använda krisen för att radikalt försämra
            villkoren för de breda folklagren i samhället. Våra förslag syftar
            i stället till att långsiktigt värna om just sysselsättning och
            trygghet.
          </note>
          <note>
            Det skulle vara intressant att från Birgit Friggebo och Lars
            Tobisson få höra någonting mer om hur ni tänker samarbeta om skattereformen.
            Vi har investerat ganska mycket för att åstadkomma ett nytt och
            bättre skattesystem, och det är väl ändå rimligt att vi får ett
            klart besked inte bara om att ni är oense utan om vad det slutliga
            resultatet av ert samarbete blir. Vi har faktiskt rätt att kräva
            ett besked på den punkten.
          </note>
          <note>
            Hur blir det med familjepolitiken? Varför finns det i detta dokument
            inte ett ord om sysselsättning, kamp mot arbetslöshet och kamp
            mot miljöförstöring?
          </note>
          <note>
            Jag har ännu inte berört det faktum att moderaterna i sin skattepolitik
            föreslår mycket mycket kraftiga omfördelningar till förmån för
            förmögenhetsägare och högre inkomsttagare, och jag har inte upprepat
            vad som är den stora skillnaden mellan moderaternas och folkpartiets
            budgetpolitik.
          </note>
          <note>
            Till Lars Tobisson skulle jag vilja säga följande.
          </note>
          <note>
            Under de borgerliga åren steg de offentliga utgifterna som andel
            av bruttonationalprodukten från 57 eller 58 % till 67 %. Vi har
            pressat ner de offentliga utgifterna från 67 till 61 %. Ni föredrar
            då att resonera om skattenivåns höjd. Vad är det för trams? Det
            är ju utgifterna som bestämmer vilken skatt vi tvingas ta ut.
            Ni släppte upp utgifterna och drev fram ett budgetunderskott motsvarande
            90
          </note>
          <note>
            miljarder kronor, som vi fick klara av genom en hård budgetpolitik
            och genom att använda en del av tillväxten till detta.
          </note>
          <note>
            Detta är verkligheten, Lars Tobisson! Ni har i moderata samlingspartiet
            ingen som helst anledning att slå er för bröstet när det gäller
            att stå för ett lågt skattetryck. Ni släppte upp utgifterna på
            ett sätt som gör att vi för lång tid tvingas ta ut 10 %
          </note>
          <note>
            mer i moms än vad som annars skulle ha varit nödvändigt. Att,
            som ni gör i dag, företräda en politik som innebär att vi skulle
            gå ut med nya stora budgetunderskott är att lägga på framtida
            generationer stora bördor och att utsätta vårt land för stora
            påfrestningar. Vi har en gång fått vara med om att ta konsekvenserna
            av en sådan moderat ekonomisk politik, och vi skulle vara tacksamma
            för att slippa göra det ytterligare en gång.
          </note>
          <note>
            Vi har, Lars Werner, kunnat träffa överenskommelser på vissa
            punkter. Skolan var ett sådant område, bostadspolitiken är ett
            annat. Jag tycker att det har varit bra uppgörelser, och vi står
            för dem. Tack vara detta kan vi nu höja kvaliteten i skolan. Vi
            kan arbeta på ett mycket bättre sätt genom att decentralisera,
            och vi kan samtidigt t.o.m. göra vissa besparingar, såsom i fråga
            om skolöverstyrelsen och administrationen, som i stället kan satsas
            på kvaliteten inom utbildning. Det är också fråga om en del andra
            sådana åtgärder. Vi får alltså högre kvalitet och lägre kostnader
            tack vare den uppgörelsen.
          </note>
          <note>
            Vad jag beklagar är att vi inte har kunnat fullfölja den politiken
            utefter hela fältet. Därav har vi, det vill jag hävda, i ett senare
            skede tvingats ta till onödigt drastiska åtgärder.
          </note>
          <note>
            Jag tycker ändå att detta är något för vänsterpartiet att fundera
            över. Kommunismen har nu lidit ett ideologiskt sammanbrott i världen,
            och de idéerna kan rimligen inte styra vänsterpartiet. När det
            nu är en vänstermajoritet i valmanskåren bör vänsterpartiet fundera
            över hur detta skulle kunna komma till uttryck också i den praktiska
            politiken i beslut här i riksdagen. Jag måste upprepa att jag
            känner en stor besvikelse över att vänsterpartiet under senare
            år inte har orkat med sådana beslut.
          </note>
          <note>
            När det gäller miljöpartiet måste jag säga att jag är ledsen,
            men det som sägs faller litet vid sidan av.
          </note>
          <note>
            Det är roligt att lyssna på vad som sägs, men det är väldigt
            svårt att debattera med miljöpartiet.
          </note>
          <note type="speaker">
            Anf. 13 LARS TOBISSON (m) replik:
          </note>
          <note>
            Herr talman! Det motiv som anfördes för att statsministern behövde
            ha mycket längre tid på sig i debatten än vi övriga var att han
            skulle presentera skrivelsen. Vi har inte fått någon presentation
            av skrivelsen utöver det som vi har kunnat lyssna och läsa oss
            till sedan tio dagar tillbaka. Det förvånansvärda är att den färdiga
            skrivelsen inte ens innehåller lika mycket som pressmeddelandena.
          </note>
          <note>
            Det finns i skrivelsen ingenting om den debatt som har förekommit
            om författningsändringar.
          </note>
          <note>
            Dessa förändringar skall genomföras någon gång fram emot sekelskiftet.
            Hur skall då dessa förändringar kunna få den mirakulösa effekten
            att förtroendet för kronan återvänder? Det är ju ändå detta som
            måste vara målet för den politik som regeringen för. Det är detta
            som ett krispaket med anledning av valutautflödet måste ta sikte
            på.
          </note>
          <note>
            Vad har ni gjort i kanslihuset hela tiden? Den enda nyhet jag
            har kunnat finna gäller utformningen av skyddet för långtidssjuka,
            där ni rör er i riktning mot den mer generösa linje som vi moderater
            länge har förordat. Sedan socialdemokraterna har föreslagit en
            längre gående neddragning av sjukersättningen än vi går det inte
            att skrämmas med att moderaterna hotar välfärden. I dag på morgonen
            har socialdemokraterna sparkat i gång en länge planerad förtalskampanj
            mot oss moderater. Av de inslag jag hörde i Lunchekot förstod
            jag att de inkallade kulturpersonligheterna vände sin kritik mot
            värdfolkets nyss framlagda besparingsproposition.
          </note>
          <note>
            Nu säger statsministern att moderaterna är duktiga på att höja
            utgifter. Jag kan verkligen försäkra att det är något som vi har
            strävat emot i alla tider.
          </note>
          <note>
            Däremot har socialdemokraterna sedan de återkom till regeringsmakten
            utan något större inre motstånd höjt skattetrycket från 50 % till
            57 %. Jag vill då fråga: Varför är det just statliga utgiftsbesparingar,
            utan åtföljande skattesänkningar, som behövs för att rädda
          </note>
          <note>
            Sveriges ekonomi? Följden blir ett överskottssparande inom den
            offentliga sektorn.
          </note>
          <note>
            Det kan användas för socialiseringar, helt i linje med planerna
            att öppna AP-fonden för aktieköp.
          </note>
          <note>
            Här fick vi nyss Lars Werners expertomdöme om att detta naturligtvis
            är socialism, men inte tillräckligt mycket enligt hans mening.
            Detta är raka motsatsen till vad som behövs för att få förtroendet
            för Sveriges ekonomi att återvända.
          </note>
          <note>
            Det har från socialdemokratiskt håll varit mycket tal om utbudspolitik
            och ett större utrymme för marknaden. Men de resonemang som förs
            i skrivelsen är social ingenjörskonst:
          </note>
          <note>
            infrastrukturfond, sammanslagning av myndigheter, hårdare lagstiftning
            på djurskyddets område och gemensamt måldokument för förskolan
            och grundskolan. Detta är kanske motiverade förslag var och en
            för sig, men -- herr statsminister -- hur stabiliserar de ekonomin?
          </note>
          <note>
            Försök att göra detta tydligt. Det skulle statsministern behöva
            litet extra tid för.
          </note>
          <note type="speaker">
            Anf. 14 BIRGIT FRIGGEBO (fp) replik:
          </note>
          <note>
            Herr talman! Jag skall först svara på frågan om energin. Folkpartiet
            vill självfallet fullfölja de förhandlingar som nu pågår. De har
            hittilldags, enligt de rapporter jag har fått, gått bra. Men utåt
            vet vi ingenting om vilken inställning som socialdemokraterna
            har och vad de själva vill uppnå. Det är bara att gå ut på stan
            och fråga det svenska folket.
          </note>
          <note>
            Lars Werner försökte referera tidningsartikeln av
          </note>
          <note>
            Carl Bildt och Bengt Westerberg, men kan tydligen inte läsa innantill.
            Det står mycket tydligt att vi inte vill ha en förtida avveckling,
            och det är någonting helt annat än att vi inte vill ha en avveckling.
          </note>
          <note>
            Vi i folkpartiet har hela tiden sagt att vi inte sätter oss i
            förhandlingar med regeringen om det är fråga om att hålla fast
            vid den förtida avvecklingen. Vi har fått sådana informationer
            som har gjort att vi har kunnat gå in i dessa förhandlingar.
          </note>
          <note>
            Det har förekommit rätt många diskussioner om tidningsartikeln,
            och det är mycket intressant. Om jag förstått det rätt var det
            egentligen detta som var utgångspunkten för statsministerns önskan
            att över huvud taget genomföra denna debatt.
          </note>
          <note>
            Det har mycket riktigt tänts ett ordentligt hopp i
          </note>
          <note>
            Sverige om att det finns ett annat och mycket bättre alternativ.
            Rädslan för detta speglas hos socialdemokraterna och vänsterpartisterna,
            dvs. att det kanske också kan bli en sådan effekt.
          </note>
          <note>
            Det kan självfallet aldrig bli fråga om någon underkastelse av
            centerpartiet. Vi för diskussioner mellan partierna och väntar
            på en process inom alla de tre borgerliga partierna som skall
            medföra att vi kan få en bred borgerlig regering efter det att
            vi har vunnit nästa val.
          </note>
          <note>
            När det gäller skatterna konstaterar vi i folkpartiet att det
            viktigaste är att börja sänka det totala skattetrycket när nu
            skattereformen har trätt i kraft. Folkpartiet medverkade i våras
            till en överenskommelse som skulle sänka det totala skattetrycket,
            nämligen en sänkning av arbetsgivaravgifterna med 3,5 %. Den hoppar
            nu socialdemokraterna av.
          </note>
          <note>
            Folkpartiet har genomfört bra uppgörelser med socialdemokraterna
            i vad avser skatterna, men vi träffar uppgörelser när vi anser
            att de är bra i sak.
          </note>
          <note>
            Socialdemokraterna prisar alltid samarbete och anser att detta
            är bra. Men så fort folkpartiet samarbetar för att uppnå en bra
            liberal politik, ja då är det en smörklick eller någonting annat
            som singlar runt i pannor och liknande. Vi är stolta över de uppgörelser
            vi träffar med andra partier där vi uppnår att det i huvudsak
            är folkpartistisk och liberal politik som vinner insteg. Det tänker
            vi fortsätta med.
          </note>
          <note>
            Vår uppfattning är att huvudfåran i svensk politik --
          </note>
          <note>
            att säkra välfärd, en god liberal och marknadsekonomisk inriktning
            och en bättre välfärd -- bäst garanteras genom ett bra borgerligt
            alternativ.
          </note>
          <note type="speaker">
            Anf. 15 OLOF JOHANSSON (c) replik:
          </note>
          <note>
            Herr talman! Jag vill säga några ord till de gröna vännerna.
            Varför är Claes Roxbergh så pessimistisk, nästan defatistisk?
            Varför förutsätter han ständigt att gröna partier, som han säger,
            skall välja? Först väljer väljarna, och det är detta som ger styrkan.
            Det gick ju ganska bra i det förra valet.
          </note>
          <note>
            Om den styrkan är tillräcklig tvingas andra att välja. Ge inte
            upp hoppet, Claes Roxbergh!
          </note>
          <note>
            Sedan frågar Lars Werner hur jag kan sitta i samma förhandlingar
            som den eller den. Det finns två grundregler som i varje fall
            jag brukar följa. Den första är att när man själv vet vad man
            vill kan man umgås med både den ene och den andre. Vi vet vad
            vi vill. Centerpartiet har medverkat till att försöka få i gång
            dessa energiförhandlingar från rätt utgångspunkt. Vi diskuterar
            medlen först.
          </note>
          <note>
            Årtalsexercisen skapar ingen trovärdighet. Det bryr sig inte
            aktörerna på marknaden om. De bryr sig bara om pengar. Överläggningarna
            förs i konstruktiv anda utifrån den utgångspunkten, och det tycker
            vi är bra. Jag vill inte som en självklarhet förutskicka att det
            blir en överenskommelse av det skälet. Jag tar inte ut någonting
            i förskott.
          </note>
          <note>
            Detta var den ena regeln. Men lika viktigt är att vi i centerpartiet
            inte brukar lägga oss i vem andra bjuder in till sina möten. Brukar
            Lars Werner ställa villkor på gästlistan när han går på besök?
          </note>
          <note>
            Det är viktigt att vi återkommer till skrivelsen
          </note>
          <note>
            Svensk ekonomi. Vad det handlar om är att vi i dag med en minoritetsregering
            har ett gemensamt ansvar för att bringa svensk ekonomi i balans.
            Det kommer naturligtvis att kräva en rad åtgärder av väldigt många.
          </note>
          <note>
            Låt mig säga något om de utgångspunkter och förutsättningar som
            enligt vårt synsätt finns för det arbetet. En förutsättning är
            rättvis fördelning för att människor skall känna att detta blir
            riktigt och rätt. En annan förutsättning är en god miljö för en
            uthållig ekonomisk utveckling. Med de utgångspunkterna är vi beredda
            att konstruktivt pröva de förslag som läggs fram för det svenska
            folkets bästa, för att få ner räntorna och få bort krissymtomen
            i övrigt. De drabbar alltid småfolket.
          </note>
          <note type="speaker">
            Anf. 16 LARS WERNER (v) replik:
          </note>
          <note>
            Herr talman! Jag vill först tacka Ingvar Carlsson för beskedet
            på frågan om skoluppgörelsen från förra året. Jag noterar svaret
            med tillfredsställelse.
          </note>
          <note>
            Folkpartiet vill inte ha en förtida avveckling av kärnkraften,
            Birgit Friggebo. Men vad är en förtida avveckling i förhållande
            till det riksdagsbeslut som har fattats? Efter vad som hänt de
            senaste veckorna vill jag egentligen fråga: Vill ni i folkpartiet
            över huvud taget ha någon avveckling av kärnkraften?
          </note>
          <note>
            Jag har inte gett upp hoppet om centern, Olof
          </note>
          <note>
            Johansson. Det sade jag också i Göteborg i förra veckan. Det
            är självklart att man inte ställer villkor på gästlistan, men
            sitter man för länge ihop med människor som är ute och trollar
            till det blir man till sist inte trovärdig.
          </note>
          <note>
            Olof Johansson väckte för en tid sedan väckt den intressanta
            frågan om nyval. I samma andetag uppmanar han Carl Bildt att ta
            initiativ till en borgerlig samling -- vad det blev av denna vet
            vi ju.
          </note>
          <note>
            Det vore också intressant om Olof Johansson ville svara på frågan
            om vad Bildts moderater och centern har för gemensam syn på energin,
            på kärnkraften, när det gäller EG, kanske på den kommunala sektorn
            och på skatteöverenskommelsen.
          </note>
          <note>
            Om ett nyval skulle vara en väg ut ur den situation vi befinner
            oss i måste Johansson och Bildt ge besked om vilken politik man
            i så fall skall enas om.
          </note>
          <note>
            Är det centerns eller är det moderaternas politik?
          </note>
          <note>
            Jag vill säga några ord om någonting som det flaggades om i krispaketet.
            Regeringen vill ha en genomgripande översyn av författningen.
            Det har tidigare sagts här att det bara är en vecka sedan som
            konstitutionsutskottets majoritet, inkluderande socialdemokraterna,
            avstyrkte ett sådant förslag.
          </note>
          <note>
            Därför är regeringens argumentation litet märklig.
          </note>
          <note>
            Man tycker att det är svårt att regera och därför vill man ändra
            demokratins spelregler bl.a. så att mindre partier skall diskrimineras
            och större partier skall favoriseras. Vi känner igen detta från
          </note>
          <note>
            60-talet. I en tid då det gamla partiväsendet är i gungning skall
            man införa regler som gör det svårare för politiska rörelser och
            krafter att komma in på den politiska scenen. Låt mig direkt säga
            att vårt parti avvisar sådana tankegångar. Däremot är vi naturligtvis
            beredda att se över vissa frågor, såsom mandattidens längd och
            den gemensamma valdagen. Men jag vill gärna fråga Ingvar Carlsson
            vad det är som har hänt mellan KUs beslut häromveckan och regeringens
            nya hållning häromdagen. Jag tror inte att förtroendet för politik
            och politiker ökar om man inför ett valsystem som är mer orättvist
            än det nuvarande.
          </note>
          <note>
            Till sist vill jag säga att jag inte tror att man löser alla
            dessa frågor i dag med det här krispaketet. När det gäller vilket
            slags majoritet man kan tänka sig, tror jag att man skall fundera
            över en del saker som andra har fört fram, nämligen ett röd-grönt
            samarbete.
          </note>
          <note type="speaker">
            Anf. 17 CLAES ROXBERGH (mp) replik:
          </note>
          <note>
            Herr talman! Jag förstår att det kan vara svårt att debattera
            med miljöpartiet, Ingvar Carlsson, eftersom vi står för förnyelsen.
            Det säger egentligen mer om socialdemokratin än om oss.
          </note>
          <note>
            Olof Johansson sade att andra tvingas välja. Det låter intressant.
            Det betyder alltså att folkpartiet och socialdemokraterna skulle
            gå in på linjen om den förtida avvecklingen. Jag kan inte tolka
            det på annat sätt, eftersom ni sitter och diskuterar. Skall ni
            komma fram till en gemensam linje, måste ni antingen hålla fast
            vid den förtida avvecklingen eller gå ifrån den. Här sade Birgit
            Friggebo nyss tvärtom, att folkpartiet absolut inte kan tänka
            sig en förtida avveckling. Även om det Olof Johansson sade lät
            intressant, inser jag att det saknas litet realism i detta. Jag
            efterlyser fortfarande besked från Olof Johansson.
          </note>
          <note>
            I fråga om EG-anslutningen kan vi väl inte hoppas att någon annan
            ändrar sig. Regeringen har ju deklarerat sin avsikt. Där är det
            fortfarande intressant att höra centern och Olof Johansson deklarera
            sin ståndpunkt.
          </note>
          <note>
            Familjepolitiken har varit uppe till diskussion. Den familjepolitik
            som finns inom EG överensstämmer till många delar med den moderata
            familjepolitiken. Det kan bli väldigt svårt för
          </note>
          <note>
            Sverige att vidmakthålla en annan typ av familjepolitik. Är det
            socialdemokratins mål att acceptera den familjepolitik som förs
            i EG?
          </note>
          <note>
            I den här skrivelsen står det att det skall etableras goda tillväxtbetingelser
            för svenskt näringsliv.
          </note>
          <note>
            Detta kan tolkas på många olika sätt. Jag är intresserad av på
            vilket sätt detta påverkar miljön, trafiken samt förbrukningen
            av energi och ändliga råvaror. Vi har tidigare sagt att vi inte
            kan acceptera en tillväxt som ökar miljöskadorna. Frågan till
          </note>
          <note>
            Ingvar Carlsson är alltså: Skall tillväxten som vanligt ske på
            bekostnad av miljön eller har ni någon annan lösning?
          </note>
          <note>
            Anf. 18 Statsminister INGVAR CARLSSON (s)
          </note>
          <note>
            replik:
          </note>
          <note>
            Herr talman! Till Claes Roxbergh vill jag säga att jag anser
            att vi måste ställa mycket hårda miljökrav på den framtida tillväxten.
            När vi satsar på nya investeringar och nya fabriker, måste vi
            använda ny teknik. Tack vare att vi har gjort så, har vi, jämfört
            med många andra länder, trots allt en någorlunda hygglig miljösituation.
            Men den måste bli mycket bättre. Vi måste gå vidare och det gäller
            såväl industrin och trafiken som energipolitiken.
          </note>
          <note>
            Erfarenheterna runt om i världen visar att de länder som har
            en någorlunda hygglig tillväxt har bättre råd att satsa på miljön
            än de länder som har en mycket dålig ekonomi. Dessa länder är
            ju de förskräckliga miljöexemplen.
          </note>
          <note>
            Jag noterar att jag, trots att jag vände mig direkt till
          </note>
          <note>
            Birgit Friggebo och började med att fråga om folkpartiet och
            familjepolitiken, inte fick något som helst svar. Birgit Friggebo
            talade i stället mera om den här artikeln som en beskrivning av
            folkpartiets utspel.
          </note>
          <note>
            Det andra konstaterandet jag vill göra är att debatten inte har
            gett någon annan information än att det var en artikel. Jag tror
            ändå att bakom detta ligger ett politiskt beslut om att stärka
            högerkrafterna. Vi kommer alltså att i fortsättningen agera utifrån
            detta.
          </note>
          <note>
            Ni kan fortsätta att påstå att detta med författningsutredningen
            bara är till för att socialdemokraterna skall kunna skapa sin
            egen maktposition i framtiden. Vi vet ju att ingen har någon aning
            om vad framtiden har i sitt sköte i detta avseende. Att spekulera
            i författningsändringar för det egna partiets bästa, tror jag
            är att satsa på något oerhört osäkert. Men jag är lika säker på
            att om detta land inte kan styras på ett ansvarsfullt sätt och
            om det inte kan bildas majoriteter i denna kammare för en ansvarsfull
            ekonomisk politik, då kommer reaktionen mot vårt demokratiska
            system att bli hård.
          </note>
          <note>
            Därför menar jag att det är rimligt att partierna, när det uppstår
            krissymtom -- ni har själva talat om politisk kris --, sätter
            sig ned och diskuterar om det finns några gemensamma lösningar
            som gör att en sådan kris kan förhindras. För mig handlar demokratin
            på dessa avgörande punkter om att det måste finnas en viss värdegemenskap.
            Trots de inlägg som har förekommit här i dag hoppas jag att det
            skall komma till stånd en sådan överläggning mellan partierna.
            Den behöver inte alls leda till ett majoritetsvalssystem. Det
            kan finnas andra lösningar. Vad jag har reagerat mot i debatten
            i dag är att man har beskrivit majoritetsvalssystemet som en manipulation.
            Det innebär att några av världens mest stabila och vitala demokratier
            skulle leva med hjälp av manipulerade valsystem. Så enkelt får
            man inte göra det för sig i en författningsdebatt.
          </note>
          <note>
            Den diskussion som vi i dag har haft har inte blivit vad jag
            från början hade hoppats på. Men det kommer förvisso fler tillfällen.
            Jag utgår ifrån att vi då kommer att fortsätta denna debatt. En
            del av de frågor som det inte har funnits möjlighet att få svar
            på i dag ligger kvar i luften. Vi skall hjälpas åt att hålla frågorna
            kvar i luften så att de förhoppningsvis kan besvaras i andra sammanhang,
            här eller utanför denna kammare.
          </note>
          <note>
            Tredje vice talmannen anmälde att Birgit Friggebo anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 19 RAGNHILD POHANKA (mp):
          </note>
          <note>
            Herr talman! Det kan vara svårt att debattera med miljöpartiet,
            säger statsministern. Det kan bero på att vi har en annan utgångspunkt
            när vi börjar, så lyssna ändå på oss. Jag tänker nu vara mycket
            konkret, så det blir inte svårt.
          </note>
          <note>
            Jag hörde att statsministern gärna förhandlar över blockgränserna
            när det gäller ekonomin. Jag skulle önska att han också förhandlar
            över blockgränserna när det gäller sociala frågor, rättvisefrågor
            och miljö.
          </note>
          <note>
            Också skattereformen hör till det här krispaketet.
          </note>
          <note>
            Vi vet att resultatet skulle bli plus minus noll. Vilka skall
            då betala den? Höginkomsttagarnas skattesänkningar betalas faktiskt
            till stor del av låginkomsttagarnas sämre levnadsstandard.
          </note>
          <note>
            Hyrorna höjs. Det blir moms på matvaror och kollektivtrafiken
            blir dyrare osv.
          </note>
          <note>
            Löftena tycks vara oberörbara när det gäller skattereformen,
            men löftena till medborgarna är inte oberörbara. Man har svikit
            ganska många löften.
          </note>
          <note>
            Genom skattereformen får vi början av tvåtredjedelssamhället,
            där de rika får mer och mer pengar att röra sig med och de lågavlönade
            eller nyfattiga får mindre.
          </note>
          <note>
            Till det kommer förväntade nedskärningar i det sociala skyddsnätet.
            Det medges att det förekommer missbruk. Det måste vi ändå erkänna,
            även om det inte är så stort som det många gånger påstås. Det
            skall man dock åtgärda på annat sätt än genom nedskärningar för
            de svagare grupperna.
          </note>
          <note>
            Föräldraförsäkringen har t.ex. redan skjutits på framtiden. I
            sjukförsäkringen skall man införa en kvarts karensdag kan man
            säga och minska ersättningen till 75 %. Vid vård av sjukt barn
            skall man bara få 80 % ersättning i stället för 90%. För människor
            som lever på marginalen är detta mycket.
          </note>
          <note>
            Man har här talat mycket om de ensamma mödrarna och fäderna.
            Jag menar att man har glömt bort en annan stor grupp som också
            drabbas, nämligen de nya styvfamiljerna. Många gånger har parterna
            i den nya familjen barn i föregående familj som de betalar underhåll
            till. De har därför mycket litet att röra sig med. Det här är
            också en grupp av de nyfattiga som drabbas oerhört hårt av att
            man endast får 80 % när man är hemma och vårdar sjukt barn.
          </note>
          <note>
            Det kommer att ske en tredubbel social nedrustning. Den sker
            på riksnivå dels genom skattereformen, dels genom krispaketet.
            Den sker på landstingsnivå genom ändringar i landstingsvården.
            Den sker även på kommunal nivå. Man drar in öppna förskolor och
            fritidshem.
          </note>
          <note>
            Man drar in olika drogförebyggande åtgärder och droggrupper.
            Vem drabbas av detta? Det drabbar de allra svagaste.
          </note>
          <note>
            För att tala i ekonomiska termer: Vad kostar det samhället med
            fler socialbidragstagare och fler utslagna? De kostnaderna är
            enorma. Det har man inte alls räknat med. Det är en kortsiktig
            lösning att skära ned det sociala välfärdssystemet. Man kan tänka
            sig att försöka åtgärda det missbruk som finns av sjukförsäkringssystemet,
            som jag tror är relativt litet, på annat sätt. Sammantaget är
            detta förödande. Ökad arbetslöshet väntar på grund av lågkonjunkturen.
            Den kommer också att öka ju närmare man kommer anslutningen till
            EG. EG-
          </note>
          <note>
            länderna har helt andra arbetslöshetssiffror, och vi kommer att
            närma oss dem. Vad kostar det samhället?
          </note>
          <note>
            Det kan inte vara roligt att vara socialdemokrat i dag, när de
            själva håller på att rasera det välfärdssystem som de har byggt
            upp. Först bygger man upp ett välfärdssystem, som till stora delar
            har varit bra och skyddat det svaga i samhället, och sedan raserar
            man det. Man naggar det i kanten hela tiden, och det blir allt
            sämre för de svagaste grupperna.
          </note>
          <note>
            Det kommer telefonsamtal, brev, insändare och artiklar om vilka
            som drabbas av det här systemet, och man har ganska noga räknat
            ut hur det kommer att gå. I en artikel stod det att om man är
            sjuk så skall det svida. Ja, det svider att vara sjuk. Men skall
            det också svida ekonomiskt?
          </note>
          <note>
            Statsministern talade om tillväxten. Det är också ett heligt
            ord. Vi vet alla att vi inte kan fortsätta med den form av tillväxt
            vi har i dag. Vi vet också att all ökad energi- och råvaruförbrukning
            är miljöförstörande och resursförbrukande.
          </note>
          <note>
            Jag hade också en fråga till statsministern, men han har lämnat
            rummet. Är statsministern medveten om den sociala nedrustning
            som startades med skattereformen och fortsätter genom krispaketet?
          </note>
          <note>
            Tänker en socialdemokratisk statsminister tillåta den?
          </note>
          <note type="speaker">
            Anf. 20 PER GAHRTON (mp):
          </note>
          <note>
            Herr talman! Jag vill först notera att statsministern mycket
            ofta brukar klaga över att han inte har tid att besvara alla frågor.
            När vi nu har en debattordning, där han för en gångs skull har
            möjlighet att lugnt och fint besvara varje frågeställare, bevärdigar
            han inte oss vanliga riksdagsledamöter med sin närvaro. Det tycker
            jag är ganska beklagligt. Jag har en del frågor att ställa kring
            det panikartade beslutet att plötsligt ansluta landet till EG,
            trots att socialdemokraterna under flera år har sagt att en EG-anslutning
            inte är aktuell.
          </note>
          <note>
            Hur kom det beslutet egentligen till? Vad hände under de 16 dagarna
            mellan Europadebatten här, då det fanns fem skäl emot anslutning,
            till regeringens skrivelse, där man plötsligt i en fotnot förkunnar
            för folket att Sverige skall bli medlem i
          </note>
          <note>
            EG?
          </note>
          <note>
            I Dagens Nyheter för ett tag sedan skrev Sven
          </note>
          <note>
            Lindqvist: Vad går dagens hysteri ut på? Jag tror att de dramatiska
            överreaktionerna på hotet mot kronan går ut på att skapa mental
            förberedelse för
          </note>
          <note>
            EG-inträdet. Så skriver en vänsterradikal EG-
          </note>
          <note>
            kritiker. Det är ganska intressant att en högerliberal EG-vän,
            Fredrik Braconier, skriver nästan samma sak i Svenska Dagbladet:
          </note>
          <note>
            Näringslivet inkl. SAF: krävde tydliga medlemskapsmarkeringar
            som ett led i den ekonomiska krispolitiken, och den socialdemokratiska
            regeringen effektuerade beställningen.
          </note>
          <note>
            Från vänster- och högerhåll ger man således precis samma bild
            av vad som skedde, nämligen att storfinansen begärde en markering,
            snabbt utan föregående utredningar, utan ordentlig sakbehandling
            och utan en demokratisk debatt vare sig bland folket eller, antar
            jag, det socialdemokratiska partiet. Plötsligt har man i dag ställt
            utrikesutskottet inför en situation som utrikesutskottets ordförande
            på dagens sammanträde erkände är absurd. Den är en förolämpning
            mot svensk demokrati. Jag skulle gärna vilja veta vad som konkret
            har hänt och ligger bakom denna oerhört snabba och omvälvande
            förändring i den socialdemokratiska regeringens syn på EG.
          </note>
          <note>
            En annan fråga gäller statsministerns löfte från den
          </note>
          <note>
            23 mars i fjol då han lovade att inga försämringar av svensk
            politik skulle inträffa som en följd av EG-
          </note>
          <note>
            anpassningen. Man har utlovat mängder med undantag. Man har gjort
            undantagslistor, där man har beskrivit problem med anpassning
            till EG av svensk reformpolitik. Finns det över huvud taget några
            villkor kvar för svensk EG-anslutning? Finns det över huvud taget
            något man inte kan gå med på i dag?
          </note>
          <note>
            EG har gett besked. Det blir inga undantag. Blir det fullt medlemskap
            är det naturligtvis ännu klarare att det inte görs några undantag.
            Skall vi offra allt det som regeringen själv i sina problemlistor
            har angett som problem? Skall vi offra asbestförbudet, kadmiumförbudet
            och våra avgasbestämmelser och freonbestämmelser? Skall vi offra
            kärnkraftsäkerheten, som regeringen själv nämnde i en problempromemoria?
            Skall vi offra dessa tiotals viktiga saker? Finns det över huvud
            taget något villkor kvar längre för en EG-
          </note>
          <note>
            anslutning?
          </note>
          <note>
            Beträffande neutralitetspolitiken sade Ingvar
          </note>
          <note>
            Carlsson i dag att Sverige inte kan bli medlem i EG
          </note>
          <note>
            om EG blir en militär union. Tidigare kunde
          </note>
          <note>
            Sverige inte bli medlem om EG blev en politisk union, men det
            har socialdemokraterna backat från. Sedan gällde det utrikespolitiken,
            och det har socialdemokraterna backat från. Och sedan gällde det
            säkerhetspolitiken, och det har socialdemokraterna också backat
            från, eftersom
          </note>
          <note>
            EG nu har bestämt sig i fråga om detta. Det enda som kvarstår
            är att det nu sägs att Sverige inte kan bli medlem om EG blir
            en militär union. Men jag kan berätta att EG-kommissionens rättschef
            Jean-
          </note>
          <note>
            Louis Dewost inför konstitutionsutskottet nyligen sade:
          </note>
          <note>
            ''En stormakt kan i dag inte bara vara en marknad. -- -- -- NMellan
            den ekonomiska och politiska makten finns en koppling till den
            militära. -- -- -- Tvärtemot vad som var den allmänna meningen
            så sent som i juni har i debattens centrum kommit att stå frågan
            om en gemensam utrikespolitik och medel för denna.''
          </note>
          <note>
            Det innebär alltså även militärpolitiska medel.
          </note>
          <note>
            Inser man inte från socialdemokratisk sida att man inom EG faktiskt
            är på gång att även bygga upp en militärpolitisk union? Och gäller
            i så fall detta sista löfte som Ingvar Carlsson har gett, dvs.
            att gränsen går där, eller kommer socialdemokraterna även att
            backa från detta löfte när EG fattar sitt formella beslut om att
            det skall råda en militärpolitisk samverkan? Kommer socialdemokraterna
            att backa från detta på samma sätt som de har backat när det gäller
            alla de sociala och miljöpolitiska konsekvenserna, när det gäller
            politisk union, säkerhetspolitiken, utrikespolitiken, dvs. från
            allt det som Tage Erlander 1961 i sitt Metalltal anförde som argument
            mot att Sverige skulle gå med i EG?
          </note>
          <note>
            Kommer socialdemokraterna att backa även i fråga om att Sverige
            inte kan bli medlem i en militärpolitisk union, eller är det ett
            löfte som vi i motsats till alla de andra kan lita på? Det skulle
            vara klargörande att få åtminstone detta besvarat på ett otvetydigt
            sätt.
          </note>
          <note type="speaker">
            Anf. 21 INGER SCHÖRLING (mp):
          </note>
          <note>
            Herr talman! Regeringens skrivelse som nu remitteras uppfattar
            jag som en ny regeringsförklaring. Regeringen har ju ändrat ståndpunkt
            om den allra viktigaste frågan för
          </note>
          <note>
            Sverige och svenskarna, frågan om huruvida det är
          </note>
          <note>
            EG eller vi själva som skall ha beslutsrätten över vårt framtida
            öde. Det av riksdagen fattade beslutet
          </note>
          <note>
            1988, enligt vilket svenskt medlemskap inte är ett mål, skall
            rivas upp, och regeringen vill ha ett nytt riksdagsbeslut enligt
            vilket ett medlemskap i EG
          </note>
          <note>
            skall vara ett mål.
          </note>
          <note>
            Jag undrar vad det beror på att socialdemokraterna har övergett
            den svenska modellen och nu framstår, åtminstone för mig, som
            helt ideologilösa? Vet socialdemokraterna att hälften av alla
            kvinnor i EG
          </note>
          <note>
            lever som hemmafruar och att det är genom mannens arbete som
            kvinnan och barnen är försäkrade t.ex. vid sjukdom. En social
            trygghet som bygger på att kvinnan har en man som försörjer henne,
            i vilket århundrade hör den hemma?
          </note>
          <note>
            Är det inte så, Jan Bergqvist -- det är ju bara han kvar, och
            det är vi tacksamma för -- att EG
          </note>
          <note>
            egentligen är en förlegad mansdröm?
          </note>
          <note>
            För ett tag sedan träffade jag en engagerad yrkeskvinna som heter
            Gunilla. Hon sade:
          </note>
          <note>
            Jag blir så trött, så utmattad och så rasande över dessa män
            i höga positioner, som så självsäkert yttrar sig å allas våra
            vägnar om hur absolut nödvändigt, livsviktigt och ofrånkomligt
            ett svenskt medlemskap i EG är!
          </note>
          <note>
            Detta gör de i en värld, där fortfarande ca 40 000
          </note>
          <note>
            barn dör av svält och sjukdomar varje dag, och där ca 1 miljard
            människor, dvs. en femtedel av jordens befolkning, lever i absolut
            fattigdom, där 40 % inte har tillgång till rent vatten eller hälsovård,
            där vi i den rika världen roffar åt oss tre fjärdedelar av alla
            naturresurser. I denna värld har ett antal herrar bestämt sig
            för att den viktigaste och noblaste utmaningen är kampen om herraväldet
            över världshandeln.
          </note>
          <note>
            Detta sade Gunilla.
          </note>
          <note>
            Jag har också läst en norsk utredning Om kvinnor og EF av Else
            Skjönsberg, skriven på uppdrag av bl.a. Kvinneuniversitetet och
            Norsk kvinnesaksförening. I denna utredning konstateras att EG
            favoriserar de redan rika i samhället -- och det är inte EGs kvinnor.
          </note>
          <note>
            Visst kan EG också för några vara ett möjligheternas Europa som
            Ingvar Carlsson sade.
          </note>
          <note>
            Visst bjuder EG på stora möjligheter att få känna nya områden
            och länder och att hitta nya arbetsfält och en internationell
            arbetsgemenskap. Men i det här gränslösa EG är det utan tvivel
            det mest konkurrenskraftiga som vinner på det mindre konkurrenskraftigas
            bekostnad, och då inte minst på kvinnornas bekostnad.
          </note>
          <note>
            I den norska rapporten sägs också att medan männens arbetslöshet
            inte har stigit i EG som helhet sedan 1984 utan är mer präglad
            av fluktuationer inom industrin, så ökar kvinnornas arbetslöshetstal
            kontinuerligt som ett resultat av de långsiktiga strukturella
            förändringarna, och då särskilt i tjänstesektorn och i den offentliga
            sektorn. I Spanien är det så illa att 70 % av de unga kvinnorna
            nu är arbetslösa.
          </note>
          <note>
            Den svenska modellen, som har kännetecknats av låg arbetslöshet,
            pension och sjukvård till alla medborgare, kräver att vi betalar
            skatt som är högre än skatten inom EG-länderna. Men vi gör det
            därför att vi har eftersträvat social trygghet för alla och en
            solidarisk välfärdspolitik.
          </note>
          <note>
            Är socialdemokraterna nu beredda att offra den svenska modellen
            på EGs altare?
          </note>
          <note type="speaker">
            Anf. 22 KJELL DAHLSTRÖM (mp):
          </note>
          <note>
            Herr talman! Inför den månghövdade frånvarande regeringen --
            det är ju inte bara Bildt och
          </note>
          <note>
            Westerberg som är frånvarande i dag, utan hela regeringen har
            ju sjappat från folkets tribun när folkets frågor skulle diskuteras
            -- och inför denna församling som har en mycket konstig proportionalitet
            just nu, vill jag ta upp författningsberedningen, som man i krispaketet
            har talat om och som har berörts av många talare här tidigare
            under eftermiddagen.
          </note>
          <note>
            Motiven för en sådan författningsberedning hämtas från en uppfattning
            att Sverige inte längre kan styras med de mandatperioder, det
            valsystem och den proportionalitet vi har, alltså inte i denna
            kammare för närvarande, men för övrigt, antar jag.
          </note>
          <note>
            Förslaget om en författningsberedning tyder ju på att regeringen
            ändå kanske inser vad klockan är slagen, att krisen inte är ekonomisk
            utan politisk, såsom Claes Roxbergh tidigare sade här och som
            miljöpartiets språkrör Margareta Gisselberg i olika artiklar har
            påpekat.
          </note>
          <note>
            20 % av de svenska väljarna kan i dag inte säga vem de vill rösta
            på. Många ungdomar vänder politiken ryggen. Grumliga anarkistiska
            idéer vinner ett oroväckande gehör hos många ungdomar. Och de
            skulle väl litet förtjust fnittra åt oss miljöpartister med vår
            naiva tro att vi från denna talarstol skall kunna påverka samhället.
            Men besluten fattas uppenbarligen långt bort i tid och rum från
            dem som berörs.
          </note>
          <note>
            Vad gör då Ingvar Carlsson och regeringen åt detta? Ja, länge
            har man förstått att det är vajsing med delaktigheten i samhällsbygget.
            Bo Homberg fick på sin tid asom civilminister börja laborera med
            frikommuner. Och många här känner till vad som har skett med dem
            och vad de har lett till. Men har de lett till en fördjupad demokrati?
          </note>
          <note>
            Numera har Bengt K Å Johansson som civilminister tagit över socialdemokraternas
            problem med den demokratiska strukturen. Han är i full färd med
            att via s.k. samordnad länsförvaltning på ett exempellöst sätt
            förstärka statens styrning av länen och regionerna.
          </note>
          <note>
            Nu kan man faktiskt i dagens höstläge undra: Är det Holmbergs
            och Johanssons strukturella lekar som vägleder regeringen, eller
            kommer strukturrationalisten Göran Persson att ta över? Ja, den
            frågan hade jag inte räknat med att få svar på även om statsministern
            hade varit kvar i kammaren.
          </note>
          <note>
            Mot bakgrund av den passivitet inför det demokratiska politiska
            systemet som uppenbarligen finns, t.o.m. i denna kammare, och
            som på ett övertydligt sätt demonstreras av Bildts och Westerbergs
            frånvaro, hur kan statsministern komma på idén att i en författningsberedning
            laborera så att proportionaliteten i vår representativa demokrati
            ytterligare minskar? Om
          </note>
          <note>
            Ingvar Carlsson tummar på proportionaliteten ytterligare, då
            kan man inte längre tala om honom och hans regering som socialdemokratisk,
            möjligen specialdemokratisk. Har alltså Ingvar Carlsson verkligen
            för avsikt att minska proportionaliteten, som han i pressmeddelanden
            kring krispaketet har sagt? Då är det ju ganska fantastiskt.
          </note>
          <note>
            Jag vill avsluta med att åter påpeka att jag trivs väldigt bra
            med den proportionalitet som finns här i kammaren just nu, t.o.m.
            en grön talman.
          </note>
          <note type="speaker">
            Anf. 23 ROY OTTOSSON (mp):
          </note>
          <note>
            Herr talman! Tanken med mitt inlägg var att jag skulle ställa
            några frågor till regeringen, som dess värre inte är representerad
            här nu. Jan Bergqvist kanske får ta på sig uppdraget.
          </note>
          <note>
            När man studerar den skrivelse som vi har fått på remiss i riksdagen
            ser man inledningsvis att regeringen oroar sig över att de offentliga
            utgifterna kommer att öka, beroende på att det finns automatiskt
            verkande regler som pressar upp kostnaderna.
          </note>
          <note>
            Bland förslagen till besparingar dyker det upp ett märkligt förslag,
            tycker jag, och det är att regeringen vill minska bidragen till
            köp av interregional tågtrafik. Detta har varit förstasidesstoff
            i tidningarna runt om i landet den senaste veckan. Det innebär
            att man nedrustar infrastrukturen i stora delar av landet. Man
            förvårar för företag och enskilda att ta sig fram, att välja effektiva
            transporter. Det är också socialt snett, eftersom de som är mest
            beroende av järnvägstrafiken också har sämst med pengar. Det slår
            undan fötterna på en del av de investeringar som föreslås på andra
            ställen i järnvägssystemet, för vi är beroende av ett heltäckande
            järnvägssystem i hela landet. Det finns alltid bandelar som är
            mer svaga i den meningen att det inte alltid finns tillräckligt
            många passagerare. Det är alltså viktigt att också de bankdelarna
            fungerar.
          </note>
          <note>
            Förslaget innebär vidare att regeringen öppet trotsar riksdagens
            beslut som fattades så sent som i våras. Då fattade vi ett beslut
            här att anslaget till köp av interregional persontrafik på järnvägen
            skall vara tvåårigt. Detta gjorde vi för att få en bättre planering,
            en bättre tidtabellsplanering inte minst inom järnvägstrafiken.
            Det går inte att hatta hit och dit, utan man måste ha en framtidsplanering.
            Då hade regeringen också insett det. Nu går man alltså in och
            ändrar och skapar naturligtvis väldigt mycket oro och osäkerhet
            runt om i landet. Det är inte bara just den trafik som staten
            köper som drabbas utan även den trafik som kommuner och landsting
            köper på länsjärnvägarna, som ju ofta är beroende av den trafik
            som staten köper.
          </note>
          <note>
            Det är ganska svårt att begripa varför detta skall in i det här
            krispaketet. Dessa kostnader för köp av interregional tågtrafik
            har inte ökat dramatiskt, egentligen inte alls. I själva verket
            sedan reformen
          </note>
          <note>
            1988 har de minskat kraftigt, närmare halverats om man räknar
            i dagens penningvärde mot vad som gällde 1987. Det gäller anslaget
            till själva trafiken.
          </note>
          <note>
            Min fråga är helt enkelt: Varför har man plockat in det här?
            Är det möjligen så att regeringen vill passa på att i de krisstämningar
            som skapats av inte minst massmedierna försöka få igenom impopulära
            besparingsbeslut? Jag tycker att de dock är kortsiktiga besparingar.
            Det finns kanske en allvarligare brist i förslaget, nämligen att
            man överger det samhällsekonomiska synsättet när det gäller trafiken.
            Järnvägstrafiken betalar sina samhällsekonomiska kostnader fullt
            ut, även enligt kommunikationsdepartementets beräkningar. Men
            vi har också sett exempel på mycket snäva företagsekonomiska beräkningar,
            där man struntar i den samhällsekonomiska nytta som järnvägen
            ger.
          </note>
          <note>
            Där har man kommit fram till att den skall subventioneras, vilket
            samhällsekonomiskt är fel.
          </note>
          <note>
            Jag uppfattar att man tar upp förslaget nu såsom som att regeringen
            är på väg att överge det samhällsekonomiska synsättet på trafiken.
            Det vore mycket allvarligt. Det skulle snabbt leda till att vi
            får ökad miljöförstöring, ökad förbrukning av naturresurser och
            därmed också smalare ekonomisk bas att leva på i framtiden.
          </note>
          <note>
            Det finns ett annat inslag när det gäller själva investeringen
            i infrastrukturen. Där talar man om att koncentrera resurserna
            för investeringar till stora projekt. Man talar om att vi skall
            identifiera de större projekten och koncentrera resurserna dit.
          </note>
          <note>
            Såvitt jag begriper betyder det att man skall satsa ännu mer
            pengar på motorvägar och ännu mindre på det redan bristfälliga
            vägnätet i skogslänen.
          </note>
          <note>
            Då är min fråga till Jan Bergqvist: Är det så man menar med resonemanget
            om att koncentrera investeringarna på transportsektorn till större
            strategiska projekt?
          </note>
          <note type="speaker">
            Anf. 24 CARL FRICK (mp):
          </note>
          <note>
            Herr talman! Vi lever i en märklig tid, då det mesta ställs på
            ända. Under århundraden har vi utvecklat ett folkstyre som vi
            med rätta kan vara stolta över.
          </note>
          <note>
            Vi går till val, och vi röstar in de personer som skall företräda
            oss inom landet och i våra relationer med utlandet.
          </note>
          <note>
            På senare tid har det skett en stor förändring. Nu är det inte
            längre medborgarnas vilja som styr politiken i praktiken. Det
            är en anonym skara penningtransaktörer, som förflyttar stora kapitalmängder
            åt dess ägare. Förflyttningarna sker på bråkdelar av sekunder
            dit kapitalet kan förökas snabbast. Kapitalägarna är främst lojala
            mot sitt kapital. De är inte solidariska mot sitt land, mot medborgarna,
            framtiden och miljön.
          </note>
          <note>
            De snabba kapitalrörelserna innebär att pengar hanteras väldigt
            kortsiktigt. Långsiktiga investeringar som inte snabbt ger vinster
            göre sig inte besvär. Miljöinvesteringar tar stryk. Att det är
            så bekräftas av vad som har skett i Sverige och
          </note>
          <note>
            Australien sedan valutaregleringen avskaffades.
          </note>
          <note>
            Regeringars politik bedöms nu främst beroende på vad penningmarknadens
            aktörer anser. Vad medborgarna tycker och tänker har helt kommit
            i skymundan.
          </note>
          <note>
            Vi står inför ett sammanbrott för demokratin när politiken alltmer
            styrs av penningmagnaterna.
          </note>
          <note>
            Denna vändning, som drabbar alla länder, har kommit smygande.
          </note>
          <note>
            För mig är det viktigt att vi värnar vår självbestämmanderätt
            och att medborgarna i val talar om vilken politik som faktiskt
            skall föras.
          </note>
          <note>
            Trots allt har vi aldrig någonsin varit så väl utbildade och
            kunniga att välja framtid som nu. I
          </note>
          <note>
            det skedet tar ett fåtal i kraft av sina penningmängder i praktiken
            över den beslutande makten i landet. Vad har detta med levande
            demokrati att göra?
          </note>
          <note>
            Jag vill fråga regeringspartiets representant Jan
          </note>
          <note>
            Bergqvist om han inte känner ett djupt bekymmer över att demokratin
            urholkas och om han som gruppledare är villig att ta initiativ
            till internationella förhandlingar för att komma till rätta med
            storkapitalets överrörlighet, så att vi kan få ordning på vår
            framtid och att framtiden bestäms via demokratiska beslut och
            inte av hur mycket pengar man har.
          </note>
          <note type="speaker">
            Anf. 25 JAN BERGQVIST (s):
          </note>
          <note>
            Herr talman! Jag skall försöka att ge svar till samtliga de sex
            miljöpartister som har deltagit i debatten, även om jag knappast
            kan ge svaren inom de sex minuter som jag har till mitt förfogande
            i detta inlägg. Därför får jag fortsätta i replikomgången och
            återkomma med svaren till dem som är upptagna senare på talarlistan.
          </note>
          <note>
            Jag vill börja med att göra en kommentar till själva formen för
            debatten. Vi har diskuterat noggrant uppläggningen av den här
            partiledardebatten i dag.
          </note>
          <note>
            Vi började i onsdags i förra veckan och fortsatte i torsdags.
            I går var det två överläggningar mellan partigrupperna. Fyra partier
            var positiva till en partiledardebatt, två var starkt tveksamma,
            nämligen folkpartiet och moderaterna. Det huvudskäl som anfördes
            var att det nog inte var så stort intresse för en riksdagsdebatt
            om regeringens ekonomiska program. Med tanke på de enorma debattinlägg
            som Carl Bildt har gjort just om den här saken höjde jag på ögonbrynen.
            Han har gått ut i radio, TV och tidningar och sagt att regeringen
            bluffar, att det är politiskt oanständigt att riksdagen får vänta
            på skrivelsen, att KU bör se på hanteringen, och tillsammans med
            Bengt
          </note>
          <note>
            Westerberg har han presenterat ett regeringsprogram omfattande
            sex punkter. Där talas det om att det är en allvarlig ekonomisk
            och politisk kris. Trots detta var det inte så intressant med
            den här debatten, likafullt föredrar Carl Bildt att sitta i sin
            kammare i dag framför att sitta här i riksdagens kammare.
          </note>
          <note>
            Miljöpartiet tillstyrkte hela tiden förslaget om en partiledardebatt,
            men jag vill samtidigt säga att miljöpartiet inte någon gång antydde
            att partiet dessutom tänkte göra en massanmälan av talare till
            debatten. Vi hade gemensamma överläggningar om det här så sent
            som i går kl. 17.00. Men då hördes inte ett knäpp från miljöpartiet.
            Därför får ni faktiskt finna er i att ni sedan ni överraskat oss
            inte kan säga att regeringen sjappar och att statsministern inte
            vill bevärdiga miljöpartiet med inlägg, osv. Vi hade faktiskt
            fyra överläggningar om detta. Ni kunde ha anmält intresse tidigare
            och inte komma med denna överraskning nu. Tyvärr är det inte den
            enda gången som ni har hemfallit åt en jippoliknande politik.
          </note>
          <note>
            Nu till sakfrågorna. Ragnhild Pohanka gav en felaktig beskrivning
            av skattereformen och sade att den drabbade de lägre inkomsttagarna,
            medan det blev fördelar för de högre inkomsttagarna.
          </note>
          <note>
            Verkligheten är tvärtom att vi med skattereformen utmanar avdragsmiljonärer,
            nolltaxerare och skalbolagsdirektörer. Vi sänker skatten på arbete
            och pensioner och betalar detta bl.a. med 30
          </note>
          <note>
            miljarder kronor i skärpt skatt på aktievinster och andra privata
            kapitalinkomster.
          </note>
          <note>
            Carl Frick höll ett brandtal mot kapitalägarnas möjligheter att
            göra sig gällande. Jag skulle vilja fråga Ragnhild Pohanka som
            tog upp saken: Vill
          </note>
          <note>
            Ragnhild Pohanka verkligen förneka att Sverige till följd av
            skattereformen får en rättvisare skatt på arbete och kapital än
            något jämförbart land?
          </note>
          <note>
            Förnekar Ragnhild Pohanka detta, skulle jag vara mycket intresserad
            av att få veta vilket land som har kommit i närheten av denna
            rättvisa, alltså när det gäller att behandla arbete och kapital
            likvärdigt i skattehänseende.
          </note>
          <note>
            Ragnhild Pohanka sade också att det totala skyddsnätet visserligen
            missbrukas och det kan behöva göras ändringar. Men här, menade
            hon, raserar man den sociala välfärden. Denna beskrivning är helt
            felaktig. Ragnhild Pohanka talade om de utslagna och andra hårt
            drabbade.
          </note>
          <note>
            Verkligheten är ju den att med den förändring som vi nu gör beträffande
            sjukförsäkringssystemet och rehabiliteringen tar vi bort en del
            av de hinder som har funnits för långtidssjukas återgång till
            arbetet.
          </note>
          <note>
            Det nuvarande systemet har ju fördröjt återanpassningen i arbetslivet.
            Det har inte varit avpassat för att gynna en snabb återgång.
          </note>
          <note>
            Dessutom går vi nu in med arbetslivsfonden och extra insatser.
            Vi förbättrar arbetsmiljöerna och påskyndar rehabiliteringen.
            Detta är en reform av utomordentligt stor betydelse för just personer
            som riskerar att helt och hållet bli utslagna i arbetslivet.
          </note>
          <note>
            Per Gahrton tog upp frågan om EG. Jag blev inte överraskad av
            att han valde detta ämne. Han ställde en konkret fråga: Vad är
            det som har ändrats när det gäller socialdemokratins politik?
            Jag gör en mera positiv bedömning i dag. Det går att få till stånd
            en sådan säkerhet i Europa att det kan bli möjligt att Sverige
            blir medlem utan att neutralitetspolitiken träds för när. Vi vet
            inte hur utvecklingen blir. Det är inte fråga om någon villkorslös
            anslutning. Vi säger nej till ett militärt samarbete, men vi gör
            alltså en annan bedömning.
          </note>
          <note>
            Per Gahrton ville göra gällande att det var självklart att det
            blev fråga om ett militärt samarbete. Vi delar inte bedömningen
            att det är självklart att det inom EG kommer att utvecklas ett
            militärt samarbete.
          </note>
          <note type="speaker">
            Anf. 26 TREDJE VICE TALMANNEN:
          </note>
          <note>
            Min bedömning är nu den att frågestunden inte kan komma att påbörjas
            förrän klockan 18.00.
          </note>
          <note type="speaker">
            Anf. 27 RAGNHILD POHANKA (mp)
          </note>
          <note>
            replik:
          </note>
          <note>
            Herr talman! Vi ser positivt på att nolldeklarerare, skalbolag
            och finansbolag hålls efter. Även vi tycker att man skall ha lägre
            skatt på arbete än på resurser och energi. Vi ser positivt på
            arbetslinjen inom socialförsäkringen. Det är viktigt att man premierar
            arbete och hjälper människor att få arbeta när de kan eller kanske
            återgå till ett annat arbete efter en arbetsskada. De långa väntetiderna
            är ett problem. Allt det här vet Jan Bergqvist.
          </note>
          <note>
            Men den slopade värdesäkringen av pensionerna drabbar lågpensionärerna.
            De som har en hög ATP
          </note>
          <note>
            klarar problemet, eftersom det får en skattesänkning. Bestämmelsen
            om 75 % när det gäller sjukförsäkringen drabbar låginkomstagarna.
          </note>
          <note>
            De som har en högre lön klarar problemet, men de som inte har
            några marginaler drabbas.
          </note>
          <note>
            Bestämmelsen om 80 % för vård av sjukt barn drabbar dem som har
            flera barn' som är sjuka ofta.
          </note>
          <note>
            Det kan gälla öronsjuka barn, krupp-barn och diabetesbarn. Med
            en högre lön klaras problemet.
          </note>
          <note>
            Hela tiden gäller att de som har små marginaler inte klarar det
            hela, och resultatet blir att de får gå till socialvården, när
            det kostar några hundralappar mer i månaden. Även sjukavgifterna
            höjs vid besök hos läkare. Eventuellt kommer också medicinavgifterna
            att höjas.
          </note>
          <note>
            Allt detta drabbar inte dem som får en skattesänkning, dvs. de
            personer som har en inkomst på 180 000 kr. eller mer. Man kan
            klara sig redan när man har ca 14 500 kr. i månaden utan att det
            blir sämre. Men de som inga marginaler har --
          </note>
          <note>
            delar av skattereformen betalar dessa människor --
          </note>
          <note>
            är inte betjänta av att gå till socialnämnden och begära socialbidrag.
            Det är förödmjukande när vederbörande egentligen skulle kunna
            klara sig själva med generella bidrag som bostadsbidrag och barnbidrag.
          </note>
          <note>
            Jag vill tillägga att jag inte på något sätt har yttrat mig negativt
            om att socialdemokratin hade en annan företrädare i debatten än
            statsministern. Jag tycker att det är bra att gruppledaren är
            här och besvarar frågorna. Tack för ordet!
          </note>
          <note type="speaker">
            Anf. 28 PER GAHRTON (mp) replik:
          </note>
          <note>
            Herr talman! Det är klart, Jan Bergqvist, att jag tar upp EG-frågan,
            eftersom detta är den stora och övergripande fråga som kommer
            att betyda en omvälvning för det här landet. Enligt vårt partis
            interna organisation har jag också huvudansvaret för bevakningen
            av denna fråga. Dessutom sitter jag i utrikesutskottet.
          </note>
          <note>
            Nyss sade Jan Bergqvist att socialdemokratin gör en mer positiv
            bedömning när det gäller att få en ny säkerhetsordning. Det skulle
            kunna vara förenligt med säkerhetspolitiken att vara medlem av
            EG.
          </note>
          <note>
            Men vilka fakta kan man stödja sig på? Ni har ju tidigare gjort
            bedömningen att EG inte skulle bedriva någon gemensam utrikespolitik.
            Nu visar det sig att EG gör detta. Vidare har ni gjort bedömningen
            att EG inte skulle bedriva någon gemensam säkerhetspolitik. Nu
            visar det sig att EG
          </note>
          <note>
            gör det inom ramen för den politiska unionen. Det har blivit
            bestämt. Det skulle inte bli något bindande utrikespolitiskt samarbete.
            Nu blir det ett sådant. I dag gör ni bedömningen att det inte
            blir något militär-politiskt samarbete. I själva verket håller
            det redan på att växa fram ett sådant samarbete. EG-länderna har
            ju redan skickat trupper till Gulf-området -- även om det formellt
            inte har skett inom ramen för EG. Dessutom skulle jag kunna citera
            EGs rättschef som klart och tydligt har talat om att man inom
            EG-kommissionen har den uppfattningen att en stormakt inte bara
            kan syssla med handelspolitik och vad man för övrigt hittills
            sysslat med utan också med miltitärpolitik.
          </note>
          <note>
            Bedömningar kan man göra rakt ut i luften, men ni har ju hittills
            haft fel i era bedömningar. Era bedömningar av hur EG skulle utvecklas
            har genomgående varit felaktiga. Nu fortsätter EG att utvecklas
            i den riktning vi från miljöpartiets sida har förutspått under
            hela vår existens. I varje väsentlig bedömning om EGs utvecklingsriktning
            har vi haft rätt och ni fel. Då måste ni väl ändå ha någonting
            att stå på, när ni nu gör denna oerhört radikala förändring och
            när ni utan utredningar och debatt plötsligt meddelar riksdagen,
            att riksdagen skall vara så vänlig att fatta det beslut som regeringen
            beställt.
          </note>
          <note>
            När man då från vänsterradikalt och högerliberalt håll säger
            att detta i själva verket är en beställning från näringslivet,
            är det inte så konstigt att vi frågar, i synnerhet som vi dessutom
            vet att ni träffar företrädare för näringslivet i det hemliga
            rådet för
          </note>
          <note>
            Europafrågor. Det rådet är så hemligt att t.o.m.
          </note>
          <note>
            konstitutionsutskottet har kritiserat dess grad av hemlighetsmakeri.
            Jag undrar om det inte faktiskt är sant att ni i detta sammanhang
            har fått en beställning av näringslivet inom ramen för rådet för
          </note>
          <note>
            Europafrågor och att det är den beställningen ni nu effektuerar.
            Det är av ganska stor betydelse för förtroendet för demokratin
            i allmänhet och för socialdemokratin i synnerhet att vi får väldigt
            klara besked om vilken beslutsgången i verkligheten varit, Jan
            Bergqvist.
          </note>
          <note type="speaker">
            Anf. 29 INGER SCHÖRLING (mp) replik:
          </note>
          <note>
            Herr talman! Jag vill bara helt kort ta upp frågan om debattreglerna,
            så att det inte kvarstår några missförstånd.
          </note>
          <note>
            Jag har många gånger i talmanskonferensen deltagit i beslut om
            särskilt anordnade debatter och partiledardebatter. Vi har alltid
            respekterat de överenskommelser som då har träffats. Någonting
            annat är faktiskt inte sant. Men detta är ingen särskilt anordnad
            debatt. Detta är inte ens någon partiledardebatt, utan det är
            en vanlig remissdebatt. Dessutom bestämdes det, såvitt jag kan
            förstå, inte förrän på det sista mötet i måndags huruvida det
            skulle bli en partiledardebatt med särskilt fastställd taletid
            eller om det skulle bli en remissdebatt. Det blev en remissdebatt.
          </note>
          <note>
            I dag har ledamöter från andra partier uttryckt sin överraskning
            över att man inte fått veta att det skulle bli en remissdebatt.
            Det tycker jag är väldigt tråkigt. I vårt parti har vi en rak
            och demokratisk dialog med varandra. Varje riksdagsledamot i miljöpartiet
            får själv avgöra om han vill delta i en debatt när reglerna det
            tillåter och inga andra uppgörelser har träffats.
          </note>
          <note>
            Som sagt: Detta är en remissdebatt.
          </note>
          <note type="speaker">
            Anf. 30 JAN BERGQVIST (s) replik:
          </note>
          <note>
            Herr talman! Vad jag vänder mig mot är att vi i förra veckan
            hade en diskussion, där vi från de olika partiernas sida gjorde
            bedömningen att det inte skulle bli inlägg från några andra än
            partiledarna. Miljöpartiets representant sade då ingenting, och
            alla utgick från att det skulle bli så.
          </note>
          <note>
            Det står er självfallet fritt att anmäla tjugo deltagare i denna
            debatt. Men kom då inte samtidigt och anklaga andra för att ha
            sjappat och för att de inte bevärdigar debatten med sin närvaro.
          </note>
          <note>
            Tiger man still i fyra överläggningar, bör man sedan inte gå
            ut och anklaga andra för att inte vara närvarande. Ni kunde ju
            ha sagt någonting så sent som i går.
          </note>
          <note>
            Per Gahrton säger: Vi har helt rätt, och ni har helt fel. Med
            en sådan motdebattör tror jag inte att det är någon idé att fortsätta
            diskussionen. Vi gör de bedömningar som vi anser vara grundade
            på mycket noggranna genomgångar. Vi har förhoppning om att ESK-mötena
            om en ny säkerhetsordning i Europa skall nå framsteg. Det är på
            den grundvalen vi har dragit vissa slutsatser.
          </note>
          <note>
            Till Ragnhild Pohanka vill jag säga att hon i skattereformen
            blandar in saker som inte har med skattereformen att göra och
            säger att detta också blir en belastning. Vi måste reda ut vad
            som är det ena och vad som är det andra. Verkligheten är den att
            skattereformen ger en rättvisare beskattning.
          </note>
          <note>
            Genom att vi får ett nytt och bättre skattesystem lägger vi en
            bra grund för en solidarisk finansiering i fortsättningen av skola,
            pensioner och sjukvård.
          </note>
          <note>
            Herr talman! Jag hade nu tre minuter på mig att bemöta nio minuters
            repliker. Jag har fortfarande några av miljöpartisterna kvar att
            bemöta, och jag får därför återkomma senare under debatten med
            ett anförande.
          </note>
          <note type="speaker">
            Anf. 31 INGER SCHÖRLING (mp) replik:
          </note>
          <note>
            Herr talman! Jag måste, Jan Bergqvist, upprepa att det var i
            måndags så sent som kl. 17.00 som det bestämdes huruvida det skulle
            vara en partiledardebatt med begränsning av taletiden och antalet
            repliker eller om det skulle vara en remissdebatt. Det beslöts
            då att det skulle vara en remissdebatt. Jag tycker då att det
            är självklart att de som deltar i debatten rättar sig efter de
            regler som gäller för debatten. Det blev en remissdebatt, och
            det kände man i regeringen till. Sedan kan det naturligtvis hända
            att man hade bundit sig för andra uppgifter, men inte beror det
            i så fall på oss att man var tvungen att gå härifrån utan det
            beror på att man inte tagit konsekvenserna av att det blev en
            remissdebatt.
          </note>
          <note type="speaker">
            Anf. 32 PER GAHRTON (mp) replik:
          </note>
          <note>
            Herr talman! Med den oerhört slarviga syn på demokratin här i
            riksdagen som Jan Bergqvist har börjar jag förstå att man också
            kan föra in landet i
          </note>
          <note>
            EG utan någon omfattande demokratisk debatt.
          </note>
          <note>
            Det är tyvärr illavarslande.
          </note>
          <note>
            Citatkonsten är inte heller så väl utvecklad hos Jan
          </note>
          <note>
            Bergqvist. Jag sade inte att vi har rätt -- bara framtiden kan
            avgöra vem som har rätt i dag. Jag sade: Vi har haft rätt hittills
            i alla väsentliga bedömningar om hur EG skulle utvecklas. Det
            är någonting som empiriskt kan ledas i bevis. Man kan gå tillbaka
            och se vad vi har sagt. Vi trodde att EG
          </note>
          <note>
            skulle bli en politisk union och en monetär union och att EG
            skulle ha ett utrikespolitiskt och säkerhetspolitiskt bindande
            samarbete. Det är nu sedan Rommötet under förra helgen helt klarlagt
            att våra bedömningar var riktiga. Man kan också leda i bevis att
            ni sagt tvärtom. Det är också ganska enkelt att konstatera att
            ni har haft fel. Ni har gjort en annan bedömning av EGs utveckling.
            Ni har hela tiden undeskattat de centralistiska och överstatliga
            inslagen. Ni har talat om EG som en mer löst sammanfogad federation
            och trott att sådana riktningar skulle vinna. Ja, hypotetiskt
            skulle de ha kunnat vinna, men de har inte vunnit.
          </note>
          <note>
            Då blir slutresultatet att era bedömningar de facto har varit
            felaktiga och våra bedömningar de facto korrekta. Det leder inte
            med nödvändighet till slutsatsen att vi måste har rätt också i
            dag. Men det ökar ju en liten aning sannolikheten för att vi har
            rätt när vi säger att vi tror att det blir en militärpolitisk
            union. När vi då kan hänvisa bl.a. till
          </note>
          <note>
            EG-kommissionens rättschef, har sannolikheten för att vi har
            mer rätt än ni ökat en aning, särskilt som ni inte kan ange ett
            enda sakskäl för att vi skulle ha fel i vår bedömning. Kan Jan
            Bergqvist peka på en enda sak som tyder på att EG inte skulle
            bli ett militärpolitiskt samarbetsorgan? Finns det någonting i
            vad ledande EG-personligheter sagt eller gjort som talar för att
            det är mer sannolikt att ni har rätt än att vi har det? Vad det
            handlar om är trovärdigheten i bedömningarna. Bedömningar rakt
            ut i luften kan vem som helst göra, men bedömningar som bygger
            på en grundlig analys är vad vi i miljöpartiet hela tiden har
            gjort. Dess värre, vill jag säga, har det visat sig att det är
            vi som har haft rätt -- perfektum, inte presens.
          </note>
          <note type="speaker">
            Anf. 33 RAGNHILD POHANKA (mp)
          </note>
          <note>
            replik:
          </note>
          <note>
            Herr talman! Efter kl. 17.00 i går kunde ingen anmäla sig till
            dagens debatt. Alltså måste det göras i dag på morgonen. Det är
            min kommentar till diskussionen om debattreglerna.
          </note>
          <note>
            Dessutom sade jag i mitt anförande att skattereformen påbörjade
            den sociala nedrustningen och att krispaketet förstärker den.
          </note>
          <note>
            Jag har alltså inte blandat ihop dessa saker, utan jag har gått
            vidare i bevisföringen.
          </note>
          <note type="speaker">
            Anf. 34 JAN BERGQVIST (s) replik:
          </note>
          <note>
            Herr talman! I sitt förra inlägg förde Ragnhild
          </note>
          <note>
            Pohanka in kostnader, som hon sade, för de lågavlönade som inte
            har att göra med omläggningen av skattesystemet, och det vill
            jag påpeka. Skattereformen är bra även för lågavlönade, och man
            skall ha klart för sig att de som har miljoninkomster kommer att
            få kraftigt ökade skatter. Det pågår en beskrivning av reformen
            i helt annan riktning.
          </note>
          <note>
            Till Per Gahrton vill jag säga att vi faktiskt har gjort analyser
            inför de ESK-förhandlingar som nu kommer att genomföras. Vi har
            noga analyserat förutsättningarna för ESK-förhandlingarna, och
            på den grundvalen har vi dragit vissa slutsatser. Sedan är då
            Per Gahrton en absolut debattör -- han har haft rätt och vi har
            haft fel.
          </note>
          <note>
            Jag skulle vilja uppmana alla som är intresserade av den här
            frågan att studera protokollen som har förts när riksdagen har
            debatterat EG. Jag är säker på att de som studerar ett antal EG-debatter
            under de senaste åren kommer att finna att verkligheten inte är
            så enkel som Per Gahrton vill göra gällande.
          </note>
          <note>
            Så till Inger Schörling. Företrädare för partierna diskuterade
            förutsättningarna för en remissdebatt, och det gjordes då runt
            bordet den bedömningen att det nog inte fanns något intresse utöver
            en partiledaromgång. Miljöpartiets representant var närvarande
            och hade inget att säga i det sammanhanget.
          </note>
          <note>
            Man gjorde alltså bedömningen att det fanns intresse för en debattomgång,
            och från miljöpartiet antyddes inte att man i händelse det blev
            en remissdebatt skulle göra någon massanmälan.
          </note>
          <note>
            Ni får gärna anmäla er alla 20. Det är inte det jag vänder mig
            mot, utan det är mot att ni sedan kommer och säger att statsministern
            sjappar, att han inte bevärdigar er med det ena och det andra.
          </note>
          <note>
            Det är detta jag vill kritisera er för.
          </note>
          <note>
            Vi kommer inte, Inger Schörling, att offra den svenska modellen
            på EGs altare. Inger Schörling talar om ett scenario där kvinnorna
            i Sverige skulle pressas tillbaka till spisen. Vi kommer att fortsätta
            att arbeta för en bra barnomsorg för alla, utbyggda barnbidrag,
            föräldraförsäkring, en bra skola, osv.
          </note>
          <note>
            Jag vill påstå att vi har en vid internationell jämförelse utomordentligt
            bra familjepolitik, och det finns all anledning att fortsätta
            att utveckla den.
          </note>
          <note type="speaker">
            Anf. 35 KRISTER SKÅNBERG (mp):
          </note>
          <note>
            Herr talman! Jag är liksom Per Gahrton undrande över regeringens
            lappkast i Europafrågan. Det är ju ändå bara ungefär en månad
            sedan som regeringschefen i sin regeringsdeklaration angav att
            det inte var aktuellt med en svensk EG-ansökan, och det har också
            varit regeringens hållning länge.
          </note>
          <note>
            Om jag har förstått det rätt, hänvisar regeringen hela tiden
            egentligen bara till den svenska alliansfrihets- och neutralitetspolitiken
            som hinder för ett svenskt medlemskap i EG. Man har egentligen
            inte velat gå in på andra frågor som säkert också är mycket intressanta
            t.ex.: Har folkflertalet i Sverige någon fördel av att vårt land
            går in i ett sådant samarbete och ger upp en stor del av sin suveränitet?
            Eller är det tvärtom så att folkflertalet skulle ha nackdel av
            det?
          </note>
          <note>
            Jag har möjligen, herr talman, spårat en anledning till att regeringen
            har ändrat ståndpunkt. Jag fick den aningen när jag läste ett
            debattinlägg av en svensk militär i Dagens Nyheter för några dagar
            sedan. Några av hans officerskolleger hade avslöjat att Sverige,
            såvitt jag kan förstå, har haft ett nära underrättelsesamarbete
            med USA, och han anklagade dem för förräderi. Han angav också
            mycket tydligt på vilka punkter det här samarbetet skulle ha ägt
            rum. Det var en mycket konsis lista.
          </note>
          <note>
            Jag blev väldigt förvånad över att man kan vrida på en sak som
            den här officeren gjorde. Om Sverige för en alliansfri politik
            och svenska folket rimligtvis har anledning att tro på regeringens
            upprepade försäkringar i det fallet, och det sedan avslöjas att
            åtminstone delar av den alliansfriheten har varit en bluff, kan
            man då som svensk officer anklaga dem som gör avslöjandet för
            förräderi?
          </note>
          <note>
            Om den här svenske officeren som anklagar sina kamrater för förräderi
            har rätt, om kamraterna på något sätt har handlat på eget bevåg
            och inte har regeringens och sina överordnades stöd, borde de
            ställas inför rätta, tycker jag. Om det skall kallas för förräderi
            eller inte, kan jag inte bedöma, för jag har inte den juridiska
            kunskapen, men på något sätt har de ändå svikit sin huvudman,
            det svenska folket.
          </note>
          <note>
            Om de inte har gjort det på eget bevåg, herr talman, då undrar
            jag vem det är som har svikit det svenska folket och gjort saker
            bakom dess rygg. Då måste ansvaret uppenbarligen sökas högt uppe,
            och jag ser fram emot att den här saken utreds. Det skulle möjligen
            kunna vara så att den svenska alliansfriheten faktiskt har varit
            bara en uppblåst förevändning för någonting och att regeringen
            nu plötsligt bedömer att det argumentet inte håller längre.
          </note>
          <note>
            Jag tycker att det är tråkigt att man inte ser, när man studerar
            på Europafrågan, att det är ett riskfyllt äventyr och att de flesta
            i Sverige kan ha mer att förlora än att vinna på det äventyret.
            Det vore bättre och tryggare att den svenska riksdagen och regeringen
            behöll sin möjlighet att föra en självständig politik när det
            gäller utrikespolitiken, handelspolitiken, socialpolitiken, hela
            den ekonomiska politiken och inte minst politiken gentemot utvecklingsländerna,
            där Sverige ju ändå trots brister kanske har varit bättre än de
            allra flesta i att visa solidaritet. Även på den punkten viker
            nu regeringen tyvärr och vill använda pengarna på annat sätt.
          </note>
          <note>
            Jag hade hoppats att regeringen hade velat bygga på de handelsavtal
            som redan finns för industrivaror med både EFTA- och EG-staterna
            och att utöka dem till att gälla andra länder. Jag hade hoppats
            att man ville ägna sig åt att i vanlig ordning förhandla bort
            onödiga handelshinder, att man skulle passa på att förstärka skyddet
            för miljö, liv och hälsa, inte försvaga det, och att man skulle
            göra de försöken till förstärkning genom att kräva att GATT tar
            initiativ till att länderna samtidigt inför ett förstärkt skydd
            för miljö, liv och hälsa, ett skydd som varje land tycks tveka
            att införa på egen hand, därför att man är rädd för den internationella
            konkurrensen. Här har GATT en viktig uppgift, och den bör den
            svenska regeringen begära att organisationen tar tag i.
          </note>
          <note type="speaker">
            Anf. 36 JAN BERGQVIST (s):
          </note>
          <note>
            Herr talman! Om jag skulle använda miljöpartistiskt språkbruk
            skulle jag kunna säga att
          </note>
          <note>
            Ragnhild Pohanka nu har sjappat och inte bevärdigar oss kvarvarande
            med sitt intresse. Men jag förlåter henne mer än gärna och vill
            inte rikta någon kritik mot henne.
          </note>
          <note>
            Kjell Dahlström talade om delaktighet i den svenska demokratin
            -- en mycket vital framtidsfråga. Den måste utvecklas på så sätt
            att de politiska partiernas roll som levande folkrörelse förstärks
            genom att organisationer och folkrörelser i övrigt får bra arbetsmöjligheter
            och genom att vi lägger fler beslut närmare de människor som driver
            verksamheten. Utvecklingen går ju hän mot att kommuner får mer
            och mer att säga till om, och i kommunerna försöker man också
            finna former för att komma närmare människorna i besluten. I
          </note>
          <note>
            Göteborg har vi t.ex. utvecklat 21
          </note>
          <note>
            stadsdelsnämnder.
          </note>
          <note>
            Det där med att önska sig delaktighet, Kjell
          </note>
          <note>
            Dahlström, talar emot statens roll i sammanhanget.
          </note>
          <note>
            Så kan man naturligtvis göra, men hur var det när kommunaliseringen
            av skolan var aktuell? Jag såg att Claes Roxbergh lade ner sin
            röst vid det tillfället, men det var ju en åtgärd för att föra
            besluten närmare lokala politiker, skolledare, lärare och elever.
          </note>
          <note>
            Roy Ottoson sade att vi inte skall överge den samhällsekonomiska
            synen på trafiken. Jag håller med om det. Det är viktigt att upprätthålla
            trafikens merkostnadsansvar. Det är också viktigt att bygga ut
            den kollektiva trafiken. Vad det nu handlar om är att vi måste
            vara beredda att öppna nya möjligheter att finansiera en utbyggnad.
            Det kan ske i samarbete med företagen. Det kan också ske som i
            fallet med Öresundsbron, dvs. man tar ut kostnaden av bilisterna
            och använder sedan dessa pengar för att bygga ut västkustbanan.
            Det finns anledning att slå vakt om kollektivtrafiken och utveckla
            den.
          </note>
          <note>
            Internationalisering av kapital, Carl Frick, är en viktig och
            svårbemästrad fråga. Kapitalet rör sig över gränserna, och detta
            är svårt att kontrollera.
          </note>
          <note>
            Genom ett ökat samarbete mellan nationerna, mellan regeringar
            och folk, kan man få en bättre kontroll över dessa svårkontrollerade
          </note>
          <note>
            ''bläckfiskar''. Jag vill faktiskt påstå att samarbetet mellan
            EG-länderna kan ge betydligt bättre möjligheter för Sverige att
            bemästra en del av den kapitalrörelse som slinker igenom litet
            hur som helst i dag.
          </note>
          <note type="speaker">
            Anf. 37 KJELL DAHLSTRÖM (mp):
          </note>
          <note>
            Herr talman! Det var jag som använde uttrycket att riksdagen
            sjappar, Jan Bergqvist. Det står jag för!
          </note>
          <note>
            Jag tycker faktiskt att det är så. Det finns 18
          </note>
          <note>
            ministrar som skulle kunna hjälpa till att klarlägga hur man
            har lagt upp krispaketet. De har faktiskt en skyldighet att delta
            i den offentliga debatten i denna talarstol. Jag tycker att de
            har sjappat!
          </note>
          <note>
            Jag har all respekt för att Jan Bergqvist upprätthåller ett minimum
            av demokratisk anständighet i detta sammanhang. Det finns dock
            ytterligare 155 socialdemokratiska ledamöter i riksdagen.
          </note>
          <note>
            Vad gäller skolan, vilket Jan Bergqvist tog upp på ett väldigt
            påpassligt sätt, beklagar både jag och många i miljöpartiet hur
            denna fråga hanterades.
          </note>
          <note>
            Vi har stor sympati för kommunaliseringen. Det står nog ganska
            klart för Jan Bergqvist. Att döma av det sätt på vilket frågan
            behandlades i riksdagen, var den uppenbarligen inte tillräckligt
            förankrad hos människorna som berördes av förändringen. Vi är
            lyhörda för människorna i landet, och därför kunde vi inte ställa
            upp på kommunaliseringen i det läget. Tack!
          </note>
          <note type="speaker">
            Anf. 38 ROY OTTOSSON (mp):
          </note>
          <note>
            Herr talman! Jan Bergqvist lyckas hitta den enda del om trafik
            i skrivelsen som jag inte har kritiserat, nämligen frågan om att
            ta fram alternativ finansiering. Vi är naturligtvis positiva till
            att söka nya vägar. Det är litet luddigt formulerat i skrivelsen,
            så det är litet svårt att angripa det direkt nu.
          </note>
          <note>
            Vad jag däremot angrep, och vilket Jan Bergqvist inte besvarade,
            var att man vill dra ner på anslaget till köp av interregional
            persontrafik på järnväg, som det så vackert heter. Jag menar att
            detta anslag har mycket stor betydelse regionalpolitiskt, socialt
            och inte minst för att man skall kunna få ett komplett järnvägstrafiksystem
            i hela landet. Det är en av förutsättningarna för dels en aktiv
            regionalpolitik, dels de investeringar som behövs och skall göras
            i järnvägen framöver.
          </note>
          <note>
            Om man sänker anslaget menar jag att man undergräver möjligheterna
            att lyckas med investeringarna i framtiden. Det är inte minst
            en
          </note>
          <note>
            Norrlandsfråga eftersom en stor del av dessa pengar går till
            just Norrlandstrafik.
          </note>
          <note>
            Det är det jag kritiserade, och det är detta som borde ha besvarats.
            Jag pekade t.ex. på att vårens riksdagsbeslut innebar att anslaget
            skulle vara oförändrat under två års tid för att man skulle kunna
            få riktiga planeringsförutsättningar, inte minst när det gäller
            att få fram en bra tidtabell och annat. Det förbigick Jan Bergqvist
            med tystnad.
          </note>
          <note>
            Det är beklagligt. Man får inte hatta i besluten på det sätt
            som man nu tydligen är beredd att göra.
          </note>
          <note>
            Mitt krav på samhällsekonomisk hänsyn gällde just hur man bedömer
            detta anslag. Jag pekade också på att anslaget inte har ökat,
            utan snarare minskat dramatiskt om man jämför med vad som anslogs
            till själva trafiken 1987 mot vad som görs i dag. Varför skall
            man skära ned på detta i regeringens paket?
          </note>
          <note type="speaker">
            Anf. 39 CARL FRICK (mp):
          </note>
          <note>
            Herr talman! Jag förstod av Jan Bergqvist att han var litet bekymrad
            över kapitalets lättrörlighet och konsekvenserna för samhället.
          </note>
          <note>
            Det som för mig var det dominerande problemet var emellertid
            att dessa kapitalägare och de som flyttar pengar snabbt över gränserna
            utgör ett grundläggande hot mot demokratin. Det är uppenbarligen
            de som styr länders politik, och människors bedömning om politiken
            över huvud taget är inte det viktiga. Det är penninghanterarnas
            bedömning som sätts i centrum i stället för medborgarnas bedömningar
            av hur regeringar beslutar.
          </note>
          <note>
            Det är en mycket märklig förändring som har skett under de senaste
            åren. Jag tycker den är väl värd att uppmärksamma. Det borde ju
            vara en skräck för varje demokrat att ett fåtal nu plötsligt rycker
            till sig makten på det sätt som faktiskt sker med hjälp av det
            överrörliga kapitalet!
          </note>
          <note>
            Jag gladde mig litet åt att Jan Bergqvist sade att det fordras
            samarbete för att man skall kunna komma till rätta med detta problem.
            Det var precis det jag efterlyste: Regeringen borde ta internationella
            initiativ till samarbete för att man skall komma till rätta med
            kapitalets överrörlighet så att demokratierna kan återupprättas
            och människorna åter få makt över sin vardag -- i stället för
            att ett fåtal penningstarka människor faktiskt bestämmer över
            hur vi skall ha det i vårt land och i många andra länder.
          </note>
          <note>
            Det vore glädjande om Jan Bergqvist kunde förmå regeringen att
            sätta i gång ett internationellt samarbete för att man skall kunna
            hejda överrörligheten av kapital.
          </note>
          <note type="speaker">
            Anf. 40 JAN BERGQVIST (s):
          </note>
          <note>
            Herr talman! När det gäller det privata kapital som
          </note>
          <note>
            Carl Frick talar om kan vi glädja oss åt att vi nu i
          </note>
          <note>
            Sverige får ett historiskt genombrott för kapitalbeskattning.
            Vi skärper under två år beskattningen av privata kapitalinkomster
            med 40
          </note>
          <note>
            miljarder kronor, och i gengäld sänks skatten på arbete och pensioner.
          </note>
          <note>
            Detta visar ju att man mycket väl kan göra någonting om man driver
            en aktiv politik. För att man skall kunna klara den internationella
            rörligheten behövs det ett utvecklat samarbete mellan regeringar
            och fackliga organisationer.
          </note>
          <note>
            Fackföreningsrörelserna skulle behöva bli starkare på många håll.
            Det finns anledning att med lagar --
          </note>
          <note>
            gärna internationellt samordnade -- ställa ökade krav på miljö,
            standard och uppträdande hos de företagsgrenar som finns i olika
            delar av världen.
          </note>
          <note>
            Jag vill återkomma till att även samarbete som sker inom EG faktiskt
            kan bli mycket positivt. En del av de styrningar som vi inte klarar
            av i dag, t.ex.
          </note>
          <note>
            skattekontrollen, kan bli effektivare om vi får ett utvidgat
            samarbete med EG.
          </note>
          <note type="speaker">
            Anf. 41 CARL FRICK (mp):
          </note>
          <note>
            Herr talman! Det är i och för sig bra att vi har försökt få till
            stånd det som Jan Bergqvist beskriver, men jag tror att det kommer
            att bli utomordentliga problem om vi i Sverige har en mycket strängare
            kapitalbeskattning än vad man har nere på kontinenten. Det kommer
            nämligen att innebära att pengarna flyttar härifrån till platser
            där kapitalet så att säga mår bättre, där det inte beskattas lika
            hårt. Jag tror att det kommer att bli fråga om en bumerangeffekt,
            och jag är tyvärr övertygad om att vi i Sverige kommer att få
            lov att ändra på kapitalbeskattningen så att den blir lik den
            inom
          </note>
          <note>
            EG. Detta blir nödvändigt för att undvika ett kapitalutflöde.
            Detta återstår emellertid att se.
          </note>
          <note>
            Eftersom Jan Bergqvist ändå är så mån om att på något sätt få
            hejd på den stora kapitalrörelsen, skulle jag än en gång vilja
            be honom att tala med regeringen för att se till att man effektiviserar
            detta och sätter i gång ett internationellt arbete för att få
            hejd på den överrörlighet som faktiskt är till skada för demokratin
            och människors beslutanderätt. Jag ser med utomordentlig oro på
            den utveckling som innebär att ett fåtal människor har en så fruktansvärt
            stor makt och fattar beslut över huvudet på människor i olika
            länder.
          </note>
          <note type="speaker">
            Anf. 42 KJELL DAHLSTRÖM (mp):
          </note>
          <note>
            Herr talman! Jag har inte av Jan Bergqvist eller någon annan
            fått klart besked om hur man tänker sig att minska proportionaliteten.
            Så står det nämligen uttryckligen i de skrivelser som kommit i
            samband med krispaket från regeringen. Det är hårresande att man
            faktiskt uttryckligen talar om att minska proportionaliteten för
            att få något slags effektivare styrning av samhället.
          </note>
          <note>
            Proportionaliteten i det svenska valsystemet är ju grunden för
            att även de svaga -- och inte bara de kapitalstarka, som vi talar
            mycket om -- får ett inflytande. Det är demokratins, politikens
            och parlamentarismens kärna som man här närmar sig och tänker
            spränga. Jag tycker att socialdemokraterna skall vara mycket försiktiga
            med detta, annars är de bara ''specialdemokrater''.
          </note>
          <note type="speaker">
            Anf. 43 JAN BERGQVIST (s):
          </note>
          <note>
            Herr talman! Det är riktigt att jag inte i mitt svar till Kjell
            Dahlström tog upp frågan om valsystemet.
          </note>
          <note>
            Vår utgångspunkt har traditionellt varit att det nuvarande proportionella
            systemet har många fördelar och att man, om man kan få ett rimligt
            samarbete mellan partierna, kan få bra resultat och att demokratin
            då kan visa handlingskraft och ge ett från medborgarnas synpunkt
            bra resultat.
          </note>
          <note>
            Man måste också kunna se i ögonen att det kan bli partisplittring
            och handlingsförlamning. Och det är utomordentligt förödande för
            delaktigheten i demokratin. Valdeltagandet sjunker, och folk vänder
            sig bort från det politiska arbetet. Det är en uppgift för dem
            som deltar i den politiska debatten att värna om en handlingskraftig
            demokrati som kan slå vakt om medborgarens intressen för framtiden.
          </note>
          <note>
            Det är stora utmaningar vi står inför, stora ödesfrågor. Vi måste
            ha handlingskraftiga demokratier. Visar det sig att det blir en
            så stor partisplittring och andra problem att demokratin inte
            får den handlingskraft som behövs för framtiden, måste man vara
            beredd att i demokratins intresse diskutera om det finns andra
            vägar att gå för att få en större handlingskraft för framtiden.
          </note>
          <note>
            Jag tycker att Kjell Dahlström har ägnat sig åt en del orättmätiga
            angrepp på statsråd. Jag vill därför, nu när debatten lider mot
            sitt slut, konstatera att inte bara Ragnhild Pohanka utan även
            Per Gahrton och Inger Schörling har sjappat, trots att miljöpartiet
            nu inte har något riksdagsgruppsmöte, vilket alla andra partigrupper
            har. Ingen annan än ni kunde ju förutse att den här debatten skulle
            ta så lång tid.
          </note>
          <note type="speaker">
            Anf. 44 KJELL DAHLSTRÖM (mp):
          </note>
          <note>
            Herr talman! När det gäller partisplittring vet vi hur det svenska
            politiska landskapet ser ut. Det finns sex eller sju riksdagsdugliga
            partier eller rörelser som borde kunna vara representerade i riksdagen.
            Det bör man inte tumma på genom några speciella arrangemang, höjningar
            av procenttrösklen till riksdagen eller vad det kan vara fråga
            om.
          </note>
          <note>
            Överläggningen var härmed avslutad.
          </note>
          <note>
            Skrivelsen hänvisades till finansutskottet.
          </note>
          <note>
            3 § Meddelande om dagens frågestund
          </note>
          <note type="speaker">
            Anf. 45 TREDJE VICE TALMANNEN:
          </note>
          <note>
            För kännedom vill jag meddela att jag har fått ett meddelande
            från socialminister Ingela Thalén om att hon inte kommer att besvara
            några frågor vid den frågestund som börjar kl. 18.00.
          </note>
          <note>
            4 § Ajournering
          </note>
          <note>
            Kammaren beslöt kl. 16.56 på förslag av tredje vice talmannen
            att ajournera förhandlingarna till kl.
          </note>
          <note>
            18.00, då frågestunden skulle börja.
          </note>
          <note>
            5 § Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            6 § Svar på fråga 1990/91:138 om försvarskommitténs fortsatta
            arbete
          </note>
          <note>
            Anf. 46 Försvarsminister ROINE CARLSSON
          </note>
          <note>
            (s):
          </note>
          <note>
            Fru talman! Gunnar Björk har frågat mig om försvarskommitténs
            direktiv fortfarande gäller.
          </note>
          <note>
            I försvarskommittén har förts en diskussion om att det av en
            rad skäl inte kan läggas fram ett förslag till ett långsiktigt
            försvarsbeslut nu i december
          </note>
          <note>
            1990. Detta är beklagligt, men jag kan ha förståelse för ståndpunkten.
          </note>
          <note>
            För att i detta läge komma vidare i denna fråga har statsministern
            inbjudit till partiledaröverläggningar.
          </note>
          <note>
            Mitt svar på frågan är att kommitténs direktiv alltjämt gäller.
          </note>
          <note type="speaker">
            Anf. 47 GUNNAR BJÖRK (c):
          </note>
          <note>
            Fru talman! Jag vill tacka försvarsministern för svaret på min
            fråga. Svaret är alltså att kommitténs direktiv fortfarande gäller.
            Men faktum är ändå att socialdemokraterna i kommittén uppenbarligen
            har gjort en ganska ovanlig förändring av tidsplanen, vilket inte
            rimmar särskilt väl med tidigare principer för planeringen.
          </note>
          <note>
            Detta är ytterligare bevis för regeringens oförmåga att fatta
            beslut om viktiga frågor. Man har också en ganska stor nota att
            ta ställning till under den närmaste tiden. Jag kan erinra om
            att endast momsbeslutet innebar ökade pålagor på 2,5--3
          </note>
          <note>
            miljarder kronor. Att de icke-socialistiska partierna då avstod
            från att delta var egentligen ganska naturligt med tanke på den
            förändring som majoriteten ville genomföra.
          </note>
          <note>
            När det gäller de långsiktiga försvarsbesluten anser jag att
            det är viktigt att man ser till att man finner andra former för
            samråd, om nu kommittén inte kommer i gång igen. När det gäller
            JAS-beslutet förutsätter jag att majoriteten har samma lyhördhet
            mot minoriteten som när försvarsbeslutet år 1982
          </note>
          <note>
            fattades då socialdemokraterna fick tillgång till allt material
            som fanns. Jag vill också erinra om det särskilda ansvar som riksdagen
            har givit militärledningens rådgivande nämnd när det gäller just
            JAS-beslutet.
          </note>
          <note>
            Jag konstaterar att försvarskommittén i praktiken har havererat,
            eftersom det inte längre är det organ för ömsesidigt samråd och
            samspråk som det skall vara. Det är naturligtvis en svår prestigeförlust
            för en försvarsminister, och det är i så fall ett resultat av
            en avsaknad av ömsesidig respekt och samförstånd när det gäller
            säkerhets- och försvarspolitiken, vilket jag beklagar.
          </note>
          <note>
            Överläggningen var härmed avslutad.
          </note>
          <note>
            7 § Svar på fråga 1990/91:139 om försvarskampanjen
          </note>
          <note>
            Anf. 48 Försvarsminister ROINE CARLSSON
          </note>
          <note>
            (s):
          </note>
          <note>
            Fru talman! Gudrun Schyman har frågat mig om jag tänker vidta
            några ågärder för att förhindra att skattebetalarnas pengar används
            till oseriös försvarspropaganda. Bakgrunden till frågan är den
            annonskampanj som Sveriges centrala värnpliktsråd, SCVR, under
            hösten har utformat och som betalats av arméstaben.
          </note>
          <note>
            Enligt vad jag inhämtat uppvaktades chefen för armén i somras
            av Sveriges centrala värnpliktsråd,
          </note>
          <note>
            SCVR, som ville genomföra en kampanj för att värna om den allmänna
            värnplikten. Chefen för armén ansåg att en kampanj för den allmänna
            värnplikten var ett lämpligt led i den allmänna försvarsupplysningen.
            Chefen för armén beslutade därför att stödja kampanjen med en
            finansiering om drygt en miljon kronor. Innehållet i annonsen
            ansvarade emellertid Värnpliktsrådet för.
          </note>
          <note>
            Värnpliktsrådet arbetar självständigt gentemot myndigheter och
            organisationer med värnpliktskongressen som uppdragsgivare.
          </note>
          <note>
            Värnpliktsrådet beslutar sedan på vilket sätt olika frågor skall
            drivas och ansvarar inför kongressen för sina olika aktiviteter.
          </note>
          <note>
            Överbefälhavaren har regeringens uppdrag att ge
          </note>
          <note>
            Värnpliktsrådet ett visst administrativt stöd samt att hos regeringen
            begära de medel som behövs för att finansiera rådets verksamhet.
          </note>
          <note>
            Enligt regeringens föreskrifter i regleringsbrevet för innevarande
            budgetår får bidrag för
          </note>
          <note>
            Värnpliktsrådets verksamhet betalas med högst
          </note>
          <note>
            800 000 kr. från överbefälhavarens anslag. Vidare får bidrag
            ges med högst 400 000 kr. resp. högst
          </note>
          <note>
            100 000 kr. för insatser mot drogmissbruk bland de värnpliktiga
            och för vissa allmänna insatser i rättsfrågor.
          </note>
          <note>
            Handlingsregler för anslagen till försvarsgrenscheferna medger
            inte att de betalar bidrag till Värnpliktsrådet. Chefen för armén
            får således inte lämna bidrag till Värnpliktsrådet för en annonskampanj
            oavsett dess budskap.
          </note>
          <note>
            Jag har redan haft samtal med arméchefen och jag kommer att ha
            samtal med överbefälhavaren och försvarsgrenscheferna om tillämpningen
            av gällande regler. Resultaten av dessa samtal får utvisa om ytterligare
            åtgärder från regeringens sida är nödvändiga.
          </note>
          <note type="speaker">
            Anf. 49 GUDRUN SCHYMAN (v):
          </note>
          <note>
            Fru talman! Jag ber att få tacka försvarsministern för svaret.
            Det var både innehållsrikt och upplysande.
          </note>
          <note>
            Det är alldeles uppenbart att flera höga tjänstemän inom försvaret
            klart har överskridit sina befogenheter. Man frågar sig naturligtvis
            hur detta kan komma sig, eftersom det reglemente som försvarsministern
            hänvisar till uppenbarligen finns.
          </note>
          <note>
            Det borde då stå klart för envar att man inte kan göra på detta
            sätt. En följdfråga blir då hur det faktiskt kan komma sig att
            detta skett. Är man så dåligt informerad om vilka regler man har
            att hålla sig till är detta upprörande.
          </note>
          <note>
            Jag undrar naturligtvis också hur man skall förhindra att detta
            upprepas. Det har ju förekommit en tidigare incident för något
            år sedan med en annonskampanj som var olyckligt utformad, och
            försvarsministern fick också då ingripa. Jag ställde även då en
            fråga, och vi var överens om att detta inte var särskilt lämpligt.
            Det verkar finnas en tendens att detta upprepar sig.
          </note>
          <note>
            Dessutom har både arméchefen och arméstabens chef gått ut offentligt
            i pressen och försvarat vad man gjort och också försvarat kampanjens
            innehåll, som försvarsministern inte alls har kommenterat här.
            Jag skulle gärna vilja få en kommentar från försvarsministern
            om innehållet och rubriken: I går var det ryssen som hotade svensk
            demokrati, i dag är det vi svenskar. Det är ändå arméns höga tjänstemän
            som har ansvaret i det här fallet. Även om Värnpliktsrådet självt
            har utformat annonsen, har de givit sitt benägna bistånd och haft
            den omdömeslösheten att de inte ens kontrollerat den. Man skulle
            kunna säga att det här har begåtts någon form av dubbelfel. Jag
            vill höra vilken kommentar försvarsministern har till detta och
            vad man skall göra för att rätta till förtroendet för Värnpliktsrådet
            efter detta utspel.
          </note>
          <note>
            Anf. 50 Försvarsminister ROINE CARLSSON
          </note>
          <note>
            (s):
          </note>
          <note>
            Fru talman! Detta är två olika frågor. Det första som Gudrun
            Schyman tog upp gällde den kampanj som ÖB stod i spetsen för.
            Jag vill minnas att en av rubrikerna var: Varje land har en armé,
            sin egen eller någon annans. Gudrun Schyman kommer säkert ihåg
            det svar som redovisades här i kammaren angående detta. Såvitt
            jag kan erinra mig har den myndigheten inte gjort något liknande
            på nytt.
          </note>
          <note>
            När det gäller det nu inträffade har jag här i kammaren redovisat
            min ståndpunkt. Det råder nog inget tvivel någonstans om vad det
            svaret innebär.
          </note>
          <note>
            Fru talman! Låt mig sedan säga att jag tror att
          </note>
          <note>
            Gudrun Schyman bör försöka sätta sig in i
          </note>
          <note>
            Värnpliktsrådets situation. Man känner sig där mycket tveksam
            till det förslag som finns från höga officerare om en värnpliktsutbildning
            på 2,5
          </note>
          <note>
            månader. Denna kampanj skall ses mot bakgrund av att de värnpliktiga
            själva inte är övertygade om att 2,5 månader är tillräcklig utbildning
            för att fullgöra olika uppdrag inom försvarsmakten.
          </note>
          <note>
            Varför annonskampanjen sedan har fått denna utformning har jag
            redan svarat på. Jag hoppas att
          </note>
          <note>
            Gudrun Schyman och jag ändå kan säga att om de värnpliktigas
            organisation hyser oro inför en alltför kort utbildningstid, måste
            vi förstå att de värnpliktigas organisation vill ge detta till
            känna, men metoderna kanske inte var de allra bästa.
          </note>
          <note type="speaker">
            Anf. 51 GUDRUN SCHYMAN (v):
          </note>
          <note>
            Fru talman! Försvarsministern och jag är överens om att metoderna
            inte var de allra bästa. Jag tror att dessa metoder t.o.m. har
            skadat intresset för att bedriva en seriös diskussion om den allmänna
            värnplikten. Många har uppfattat detta som mycket oseriöst och
            att Centrala Värnpliktsrådet är ute och driver politik på ett
            sätt som inte är rådets uppgift.
          </note>
          <note>
            Det handlar om en organisation som är stadd att se till de värnpliktigas
            intressen. Organisationen får statliga bidrag för att fullgöra
            sina uppgifter. Det är helt riktigt. Rådet skall verka som en
            intresseorganisation. Men här har rådet givit sig in på säkerhetspolitikens
            område, dessutom utan att ha särskilt väl underbyggda argument.
            Detta tillför ju inte någonting till debatten. Det är tråkigt.
            Jag tycker absolut att vi skall ha en seriös diskussion om den
            allmänna värnplikten, hur den skall utformas och framför allt
            vilka förändringar som krävs utifrån den nya säkerhetspolitiska
            situation som råder. Men det är knappast Värnpliktsrådets uppgift
            att föra den säkerhetspolitiska debatten.
          </note>
          <note>
            Anf. 52 Försvarsminister ROINE CARLSSON
          </note>
          <note>
            (s):
          </note>
          <note>
            Fru talman! Jag uppfattade inte annonskampanjen som ett inlägg
            i den säkerhetspolitiska debatten.
          </note>
          <note>
            Jag ser Värnpliktsrådets aktivitet på detta område riktad framför
            allt mot de höga officerare som har föreslagit och har talat sig
            varma för två och en halv månads utbildningstid. Detta kan mötas
            på olika sätt, och den metod som Värnpliktsrådet har valt lämnar
            en del övrigt att önska. Men jag känner en djup respekt när de
            värnpliktiga varnar för att sänka utbildningstid till två och
            en halv månad, och detta vill jag här ge till känna. Det överensstämmer
            ju också med vad riksdagen har beslutat i den här frågan. Riksdagen
            har uttalat sig för att det bedrivs försöksverksamhet med fem
            månaders utbildning.
          </note>
          <note type="speaker">
            Anf. 53 GUDRUN SCHYMAN (v):
          </note>
          <note>
            Fru talman! Jag kan förstå försvarsministerns sympatier för Centrala
            Värnpliktsrådet och dess arbete, och jag delar den sympatin. Men
            när man använder rubriker som ''Yttre fienden ger inre samhörighet'',
            och ''Vad händer när den yttre fienden blir otydlig, när Berlinmuren
            rasat och när
          </note>
          <note>
            Gorbatjov sluter pakt med Bush?''.
          </note>
          <note>
            Värnpliktsrådet gett sig in i en säkerhetspolitisk debatt, och
            då måste man kunna använda sig av seriösa argument i den debatten.
            Jag anser att det inte är Centrala Värnpliktsrådets uppgift. Också
            arméstaben borde dela den åsikten, att detta är politik och politik
            är inte Centrala Värnpliktsrådets uppgift. Det skall man inte
            stödja.
          </note>
          <note>
            Jag lägger ansvaret på arméns tjänstemän som tydligen anser sig
            ha befogenhet att göra detta och också anser det vara riktigt.
            Då undrar jag: Vad är det som hindrar att de inte åter kommer
            att anse det vara riktigt? Jag måste säga att jag tycker att det
            rör sig om svåra felbedömningar av höga tjänstemän som borde ha
            ett större ansvar, framför allt för värnpliktsfrågan.
          </note>
          <note>
            Anf. 54 Försvarsminister ROINE CARLSSON
          </note>
          <note>
            (s):
          </note>
          <note>
            Fru talman! Arméstaben har icke lagt sig i texten i denna annonskampanj.
            Den står Värnpliktsrådet för. Arméstaben och arméchefen har handlat
            felaktigt när man tagit pengar från armén och lämnat till Värnpliktsrådet.
            Vi måste hålla i sär dessa frågor.
          </note>
          <note type="speaker">
            Anf. 55 GUDRUN SCHYMAN (v):
          </note>
          <note>
            Fru talman! Det är bra att jag har fått reda på att de har handlat
            fel. När de nu handlade fel, var det synd att de inte också lade
            sig i texten, för då kanske skadan hade varit mindre. Vi kan kanske
            vara överens om att detta i alla fall är fel.
          </note>
          <note>
            Anf. 56 Försvarsminister ROINE CARLSSON
          </note>
          <note>
            (s):
          </note>
          <note>
            Fru talman! Det var bra att arméstaben icke lade sig i texten.
            Det är det goda i den här saken.
          </note>
          <note type="speaker">
            Anf. 57 GUDRUN SCHYMAN (v):
          </note>
          <note>
            Fru talman! Detta finner jag vara ett mycket märkligt uttalande.
            Det måste innebära att också försvarsministern delar uppfattningen
            att annonsen innehållsmässigt var bra och att den på ett bra sätt
            har understött den seriösa debatten om värnpliktens utformning.
          </note>
          <note>
            Anf. 58 Försvarsminister ROINE CARLSSON
          </note>
          <note>
            (s):
          </note>
          <note>
            Fru talman! Jag ber att få hänvisa till det svar som jag här
            har läst upp för Gudrun Schyman.
          </note>
          <note type="speaker">
            Anf. 59 GUDRUN SCHYMAN (v):
          </note>
          <note>
            Fru talman! Jag inser att det inte blir någon mer debatt efter
            det senaste inlägget. Jag tycker ändå att jag har kommit väldigt
            långt i dag. Jag får tacka för överläggningen.
          </note>
          <note>
            Överläggningen var härmed avslutad.
          </note>
          <note>
            Beträffande de på föredragningslistan närmast upptagna frågorna,
            1990/91:125, 130, 132 och 143, hade som tidigare anmälts socialminister
            Ingela
          </note>
          <note>
            Thalén meddelat att hon inte kunde besvara dessa frågor vid dagens
            sammanträde.
          </note>
          <note>
            8 § Svar på fråga 1990/91:90 om vindkraftsutbyggnad i privat
            och kooperativ form
          </note>
          <note type="speaker">
            Anf. 60 Industriminister RUNE MOLIN (s):
          </note>
          <note>
            Fru talman! Gunhild Bolander har frågat mig vilka ekonomiska
            styrmedel som regeringen är beredd att utnyttja för att stimulera
            en vindkraftsutbyggnad i privat och kooperativ form.
          </note>
          <note>
            Inom regeringskansliet förbereds efter ett omfattande utredningsarbete
            en energipolitisk proposition. Viktiga delar av propositionens
            innehåll är för närvarande föremål för överläggningar mellan regeringen
            och folkpartiet och centerpartiet.
          </note>
          <note>
            Jag är därför inte nu beredd att svara på Gunhild
          </note>
          <note>
            Bolanders fråga.
          </note>
          <note>
            Förste vice talmannen konstaterade att frågeställaren inte var
            närvarande i kammaren och förklarade överläggningen avslutad.
          </note>
          <note>
            9 § Svar på fråga 1990/91:129 om det statliga villkorslånet till
            Saab
          </note>
          <note type="speaker">
            Anf. 61 Industriminister RUNE MOLIN (s):
          </note>
          <note>
            Fru talman! Rolf L Nilson har frågat mig om regeringen avser
            att kräva att Saab omedelbart återbetalar villkorslånet.
          </note>
          <note>
            Företrädare för Saab-Scania har informerat mig om att varken
            det företaget eller Saab Automobile på grund av nuvarande marknadsläge
            för närvarande anser det möjligt att fatta beslut om någon nyetablering
            i Karlskrona. En sådan etablering ingick som ett åtagande från
            Saab-Scania i det avtal med staten som träffades i november. 1989
            om flygplansprojektet SAAB 2000.
          </note>
          <note>
            Jag avser att inom kort ta initiativ till överläggningar med
            Saab-Scania om detta i enlighet med vad som har överenskommits
            i avtalet.
          </note>
          <note type="speaker">
            Anf. 62 ROLF L NILSON (v):
          </note>
          <note>
            Fru talman! Jag vill tacka Rune Molin för svaret.
          </note>
          <note>
            Det var av naturliga skäl magert. Avsikten med min fråga var
            ju inte att beslut om indragning av detta lån skall fattas utan
            överläggningar med Saab-
          </note>
          <note>
            Scania. Jag vill då fråga Rune Molin: Finns det enligt industriministerns
            bedömning några utsikter att Saab avviker från sin offentligt
            deklarerade avsikt att man inte tänker eller inte kan uppfylla
            den här delen av avtalet? Min uppfattning är att det är en klar
            och tydlig markering. Det är svårt att så här utifrån hitta några
            öppningar.
          </note>
          <note>
            Om man ser på den proposition och det betänkande som riksdagen
            har ställt sig bakom, är det för mig tveksamt om Saab någonsin
            haft verkligt seriösa avsikter att uppfylla den här delen av avtalet.
            Om man skulle komma fram till denna slutsats, står det klart att
            avtalets formulering gör det möjligt att kräva tillbaka pengarna.
            Jag vill då ställa ett par följdfrågor: Vad betyder ''inom kort''?
            Vad har industriministern i bakfickan om Saab skulle fortsätta
            att vägra?
          </note>
          <note type="speaker">
            Anf. 63 Industriminister RUNE MOLIN (s):
          </note>
          <note>
            Fru talman! Rolf L Nilson undrade vad jag menade med ''inom kort''.
            Först vill jag skaffa mig information om hur man ser på saker
            och ting i
          </note>
          <note>
            Blekinge, framför allt i Karlskrona. Den informationen har jag
            fått nu. Det innebär att vi kan börja diskutera tidpunkt för överläggningarna.
          </note>
          <note>
            Överläggningar kommer äga rum inom kort.
          </note>
          <note>
            Grunden för de överläggningarna är det avtal vi har. I det avtalet
            sägs att om omständigheter och förhållanden inträffar som i väsentlig
            mån berör
          </note>
          <note>
            Saab-Scanias möjligheter och förutsättningar att fullfölja projektet
            enligt projektplanen eller fullgöra sina övriga åtaganden enligt
            detta avtal, såsom t.ex. att avsättning ej finns för företagets
            produkter, skall Saab-Scania snarast anmäla detta till staten.
            Det har man gjort. Parterna förklarade sig beredda att i sådant
            fall förhandla om sådana jämkningar eller åtgärder som med hänsyn
            till det inträffade i möjligaste mån tillgodoser såväl Saab-
          </note>
          <note>
            Scanias behov av jämkning av åtagandena som statens bevekelsegrunder
            för att delta i projektet.
          </note>
          <note>
            Detta är grunden för de överläggningar som jag skall uppta.
          </note>
          <note>
            Vilka preciseringar jag kommer att göra beror på diskussionerna
            och den inställning som Saab-Scania kommer att ha i vissa frågor.
            Längre är jag inte beredd att gå i dag när det gäller att svara
            på denna fråga.
          </note>
          <note type="speaker">
            Anf. 64 ROLF L NILSON (v):
          </note>
          <note>
            Fru talman! Jag har noterat Rune Molins besök i
          </note>
          <note>
            Karlskrona. Det är bra att regeringen genom Rune
          </note>
          <note>
            Molin så klart ger besked om att regeringen står för sina åtaganden
            när det gäller Blekingepaketet. Det skall noteras. Detta är dock
            en sak.
          </note>
          <note>
            En annan sak är frågan vad Saab-Scania kommer att företa sig.
            Rune Molin har väl i likhet med mig noterat den upprördhet som
            har funnits både bland utredare om bilindustrins framtid och hos
            politiker i Blekinge över vad man uppenbart upplever som ett svek
            från Saab-Scania.
          </note>
          <note>
            Frågan om uppkomna händelser är intressant. De vikande marknadsandelarna
            och bekymren med
          </note>
          <note>
            Saab-Scanias personbilsförsäljning kan knappast ha varit okända
            för Saab-Scanias ledning när avtalet ingicks eller förhandlades
            fram.
          </note>
          <note type="speaker">
            Anf. 65 Industriminister RUNE MOLIN (s):
          </note>
          <note>
            Fru talman! Jag vet inte vad som var bekant vid det tillfället.
            Jag deltog inte i de överläggningarna, så jag kan inte svara på
            det.
          </note>
          <note>
            Jag tycker dock att det är ganska rimligt att jag direkt med
            Saab-Scania och inte här i kammaren tar upp de krav som vi från
            staten vill bevaka.
          </note>
          <note type="speaker">
            Anf. 66 ROLF L NILSON (v):
          </note>
          <note>
            Fru talman! Jag vill ändock ställa en fråga. Finns i
          </note>
          <note>
            Rune Molins arsenal alternativet att återkalla lånet?
          </note>
          <note>
            Jag har, vilket säkert också Rune Molin har gjort, konstaterat
            att det finns många idéer i Blekinge om hur man skall kunna göra
            en satsning på utveckling av landskapet och Karlskronaregionet.
            Det finns också en skrivning av avtalet som säger att Saabs satsning
            nödvändigtvis inte behöver ske i form av en bensinmotorsfabrik
            utan att det kan röra sig om annan industriell verksamhet. Jag
            hoppas att det finns öppningar i den änden.
          </note>
          <note type="speaker">
            Anf. 67 Industriminister RUNE MOLIN (s):
          </note>
          <note>
            Fru talman! Den arsenal som jag har till mitt förfogande finns
            beskrivet i det avtal som staten har träffat.
          </note>
          <note type="speaker">
            Anf. 68 ROLF L NILSON (v):
          </note>
          <note>
            Fru talman! Det tolkar jag som att återkallande av lånet också
            finns med.
          </note>
          <note>
            Överläggningen var härmed avslutad.
          </note>
          <note>
            10 § Svar på fråga 1990/91:127 om investeringar i Blekinge
          </note>
          <note type="speaker">
            Anf. 69 Statsrådet ERIK ÅSBRINK (s):
          </note>
          <note>
            Fru talman! Karl-Gösta Svenson har frågat industriministern om
            han omgående kommer att släppa medel i allmänna investeringsfonder
            och investeringsreserver fria för investeringar i
          </note>
          <note>
            Blekinge.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            Den 16 oktober besvarade jag en fråga av Karl-
          </note>
          <note>
            Gösta Svenson om utnyttjande av investeringsfonder i Blekinge
            län. I det sammanhanget upplystes Karl-Gösta Svenson om att jag
            inom kort avsåg att ta upp frågan om en förlängning av frisläppsförordningen.
          </note>
          <note>
            Mitt svar på Karl-Gösta Svensons nya fråga är att regeringen
            ännu inte tagit ställning till den fortsatta frisläppspolitiken.
            Ett offentliggörande kommer att ske på sedvanligt sätt.
          </note>
          <note type="speaker">
            Anf. 70 KARL-GÖSTA SVENSON (m):
          </note>
          <note>
            Fru talman! Jag tackar statsrådet för svaret. Men jag finner
            det märkligt att statsrådet inte har några besked att ge i denna
            fråga som är så viktig för länet.
          </note>
          <note>
            Av regeringens skrivelse till riksdagen angående det s.k. krispaket
            framgår att nyetablering och tillväxt är av stor betydelse för
            de mindre företagen.
          </note>
          <note>
            Man skriver att det därför är angeläget att särskild hänsyn tas
            till behovet av att främja de livskraftiga företagens investeringar.
          </note>
          <note>
            Vad gör regeringen för att leva upp till det här fagra talet?
            Hittills har man inte gjort något, enligt min mening. Man har
            i stället handlat tvärtom. Under tiden från 1989 och fram till
            september 1990 har regeringen bedrivit en småföretagarfientlig
            politik, åtminstone när det gäller Blekinge län. 28 företag har
            ansökt om att få använda sina egna investeringsfondsmedel. Det
            har man avslagit. 26
          </note>
          <note>
            av dessa företag har mindre än 20 anställda. Det är anmärkningsvärt
            att man gör det i ett län med betydande arbetslöshet, särskilt
            bland ungdomar och kvinnor. Då man går mot en stigande arbetslöshet,
            har man från regeringens sida uppenbarligen motarbetat småföretagens
            möjligheter att göra nya investeringar och därmed skapa nya arbetstillfällen
            i länet. Jag upprepar att det rör sig om så många som 28 mindre
            företag i
          </note>
          <note>
            Blekinge län som har drabbats av det här.
          </note>
          <note>
            Avslutningsvis vill jag ställa följande kompletterande fråga
            till statsrådet. Varför har inget hänt under de tre veckor som
            har gått sedan jag ställde min förra fråga beträffande ett annat
            specifikt företag? Det är hög tid att vi får ett besked om att
            företagen kan få använda sina egna investeringsmedel.
          </note>
          <note>
            Överläggningen var härmed avslutad.
          </note>
          <note>
            11 § Svar på fråga 1990/91:135 om avdrag för kostnader avseende
            barntillsyn
          </note>
          <note type="speaker">
            Anf. 71 Statsrådet ERIK ÅSBRINK (s):
          </note>
          <note>
            Fru talman! Charlotte Cederschiöld har frågat mig varför avdrag
            för fackföreningsavgifter är viktigare än avdrag för barntillsynskostnader.
          </note>
          <note>
            Det huvudsakliga skälet att medge skattereduktion för fackföreningsavgifter
            är att skapa skattemässig jämställdhet mellan arbetsgivares och
            löntagares kostnader för resp. organisationsverksamhet.
          </note>
          <note>
            Enligt nuvarande regler har arbetsgivare rätt till avdrag för
            medlemsavgift till arbetsgivarförening.
          </note>
          <note>
            Konfliktbidrag från arbetsgivarförening är i enlighet härmed
            skattepliktiga. Konfliktunderstöd från fackföreningar är däremot
            skattefria. Därför bör inte fackföreningsavgiften vara avdragsgill
            i den del som avsätts till konfliktåtgärder. I arbetet med skattereformen
            har man utgått från att ca 70 %
          </note>
          <note>
            av avgiften används till allmänfacklig verksamhet och 30 % till
            konfliktåtgärder. Den maximala skattereduktionen är fr.o.m. 1992
            års taxering därför 20 % av 2 500 kr., dvs. 500 kr.
          </note>
          <note>
            Enligt reglerna i kommunalskattelagen medges inte avdrag för
            privata levnadskostnader. Kostnader för barntillsyn anses som
            en privat levnadskostnad.
          </note>
          <note>
            Stödet till barnfamiljerna utgår i stället i andra former. Barnbidraget
            höjs nästa år från 6 720 kr.
          </note>
          <note>
            per år och barn till 9 000 kr. Fr.o.m. år 1992 höjs barnbidraget
            till 10 020 kr. per år. Dessutom utgår ett omfattande statligt
            stöd till barnomsorgen.
          </note>
          <note>
            Anf. 72 CHARLOTTE CEDERSCHIÖLD
          </note>
          <note>
            (m):
          </note>
          <note>
            Fru talman! Jag får tacka för svaret. Det var ganska förväntat.
            Statsrådet undvek själva sakfrågan, nämligen prioriteringen av
            fack framför barn.
          </note>
          <note>
            Faktum är att socialdemokraterna har lovat bygga ut föräldraförsäkringen.
            Med det beslut som har fattats har väljarna svikits. Avdragsrätten
            för fack finns kvar och man diskuterar t.o.m. en fördubbling.
            Det finns tydligen pengar till det.
          </note>
          <note>
            Frågan gällde inte förhållandet mellan arbetsgivaravgiftavdraget
            och fackavdraget utan den socialdemokratiska värderingen att prioritera
            fackföreningsavdrag framför barntillsyn när det gäller nödvändiga
            kostnader för arbetstagarna.
          </note>
          <note>
            SAF-avdraget är inte individuellt som fackföreningsavdraget är.
            Det handlar om en prioritering mellan avdrag med direkt betydelse
            för individen.
          </note>
          <note>
            Det är inte nog med att man har prioriterat de fackliga avdragen
            och därmed visar människor att medlemskap i facket är mer betydelsefullt
            för socialdemokraterna än tillsyn av barn. Därtill har man i skatteomläggningen
            passat på att öka värdet av avdragen. Det har visserligen bara
            gjorts med 20
          </note>
          <note>
            kr., men det är ändå tvärtemot skatteomläggningens grundprincip,
            som är lägre inkomstskatter och färre och minskade avdrag. När
            det gäller facket tillämpas tydligen andra principer.
          </note>
          <note>
            Det gäller tydligen att vissa människor är mer jämlika än andra.
          </note>
          <note>
            Den socialdemokratiska kongressen har dessutom med stor majoritet
            beslutat att fördubbla fackföreningsavgiften. Stödet till facket
            begränsar sig dock inte bara till en avdragsrätt som kostar skattebetalarna
            över 1 miljard och som man diskuterar att öka med ytterligare
            1,5 miljard.
          </note>
          <note>
            Därtill har facket fått ett par extra miljarder enligt
          </note>
          <note>
            RRV för information om MBL, pengar som har gått till resor, konferenser
            och videofilmer, t.ex.
          </note>
          <note>
            Facket i sommarland och Facket i vinterland.
          </note>
          <note>
            Ett års skatt från 30 000 personer har använts ineffektivt och
            lett till onödig administration, enligt
          </note>
          <note>
            RRV.
          </note>
          <note>
            Det kostar att få valstöd från facket. Barn ger inga pengar till
            det socialdemokratiska partiet, men det gör fackpampar.
          </note>
          <note>
            Jag vill avsluta med en följdfråga. Varifrån avser statsrådet
            att ta de 1,5 miljarder det kostar att fördubbla de fackliga avdragen?
            Är det barnen som skall få betala?
          </note>
          <note>
            Jag vill också upprepa huvudfrågan som jag inte fick svar på:
            Varför är det viktigare för socialdemokraterna att satsa på fackföreningar
            än på barn?
          </note>
          <note type="speaker">
            Anf. 73 Statsrådet ERIK ÅSBRINK (s):
          </note>
          <note>
            Fru talman! Vi värderar avdragsrätt för fackföreningsavgifter
            lika högt eller lika lågt som motsvarande avdragsrätt som arbetsgivaren
            har för sina avgifter. När en jämförelse nu görs i frågan och
            i inlägget mellan å ena sidan avdrag för barntillsynskostnader
            och å andra sidan avdrag för fackföreningsavgifter, kan jag inte
            låta bli att ställa följande fråga: Varför är det bara fackföreningsavgifter
            som lyfts fram och inte arbetsgivaravgifter? Kan det möjligen
            vara så att
          </note>
          <note>
            Charlotte Cederschiöld och moderaterna vill avskaffa avdragsrätten
            för avgifter till fackliga organisationer men behålla den för
            avgifter till arbetsgivarorganisationer, dvs. att vi skall införa
            en diskriminering, olika behandling, som skulle gynna den ena
            parten i detta förhållande? Det vore intressant att få den frågan
            belyst.
          </note>
          <note>
            Frågan om barntillsynskostnader har jag redan svarat på, nämligen
            att detta aldrig har ansetts vara avdragsgilla kostnader i skattesammanhang,
            utan de har setts och ses som en privat levnadskostnad, och då
            skall någon avdragsrätt inte medges.
          </note>
          <note>
            Att vi på andra sätt hjälper barnfamiljerna är väl känt. Det
            sker genom mycket omfattande insatser genom barnbidragen, som
            kommer att höjas kraftigt nästa år och 1992, genom bidragen till
            barnomsorgen och genom en omfattande föräldraförsäkring. Vi har
            alltså valt former som vi tror är de bästa för att gynna barnen
            och barnfamiljerna.
          </note>
          <note>
            Anf. 74 CHARLOTTE CEDERSCHIÖLD
          </note>
          <note>
            (m):
          </note>
          <note>
            Fru talman! Det handlar ju i politik hela tiden om att prioritera.
            Socialdemokraterna har redan prioriterat att inte bygga ut föräldraförsäkringen.
          </note>
          <note>
            Det är kanske inte den modell som vi moderater förordar i första
            hand, men det var den modell som socialdemokraterna lovade sina
            väljare.
          </note>
          <note>
            Avdragsrätten för fackföreningsavgifter finns alltså kvar, och
            socialdemokraterna diskuterar en fördubbling. Statsrådet har inte
            svarat på frågan varifrån dessa pengar skall tas, dvs. de 1,5
            miljarder som en fördubbling skulle kosta. Vi moderater förordar
            en avdragsrätt för barntillsynskostnader.
          </note>
          <note>
            Jag undrar om inte denna politik i förlängningen leder till att
            socialdemokraterna gynnar män på kvinnors och barns bekostnad.
            Faktum är ju att avdragsrätten för barntillsynskostnader är oerhört
            viktig för kvinnor och barn i ett samhälle där barnomsorgen inte
            alls fungerar.
          </note>
          <note type="speaker">
            Anf. 75 Statsrådet ERIK ÅSBRINK (s):
          </note>
          <note>
            Fru talman! Jag fick ingen kommentar till frågan varför man skall
            göra skillnad mellan avgifter till fackliga organisationer och
            avgifter till arbetsgivarorganisationer. Hela frågan och de fortsatta
            kommentarerna från Charlotte
          </note>
          <note>
            Cederschiöld kan knappast tolkas på annat sätt än att vi skall
            behandla dessa olika, dvs. att ni är ute efter att ta bort avdragsrätten
            för fackföreningsavgifter men behålla den för arbetsgivaravgifter.
            Rätta mig om jag har fel på denna punkt, men det är svårt att
            tolka det på något annat sätt.
          </note>
          <note>
            Vi har sagt att utrymmet i svensk ekonomi för närvarande är noll
            när det gäller nya reformer. Det är därför som vi har skjutit
            olika reformer på framtiden. Reformer, vare sig de handlar om
            olika typer av avdrag i skattesystemet eller utbyggd social service,
            får vi genomföra när de ekonomiska resurserna för detta har skapats.
            Däremot har jag svårare att förstå hur man skall kunna klara de
            våldsamma underskott som moderaterna har i sitt förslag till skattereform
            och på många andra områden.
          </note>
          <note>
            Anf. 76 CHARLOTTE CEDERSCHIÖLD
          </note>
          <note>
            (m):
          </note>
          <note>
            Fru talman! De socialdemokratiska kongressdeltagarna har då fått
            ett slags besked om att de inte skall hoppas så mycket på att
            de får sitt beslut effektuerat.
          </note>
          <note>
            Vad vi är ute efter är just omsorgen om barnen.
          </note>
          <note>
            Och där tycker vi att det brister. Det handlar ju om den enskilda
            individen och om den enskilda individens plånbok och kassa. Hur
            skall hon eller han få dagen, veckan eller månaden att gå ihop?
            Då handlar det om de pengar som människor har kvar i fickan. Om
            statsrådet tycker att det är svårt med min pedagogik, föreslår
            jag att statsrådet läser det senaste numret av LO-Tidningen, där
            Tommy
          </note>
          <note>
            Olsson, tidigare ordförande i klubbstyrelsen på
          </note>
          <note>
            Rörteknik i Ljusdal och hans 24 arbetskamrater och dessutom 30
            000 andra metallare, har lyckats stärka sin ekonomi. De beskriver
            hur de gör:
          </note>
          <note>
            Genom att gå ur facket fick jag mitt bästa lönelyft på åratal.
          </note>
          <note>
            Tommy Olsson hade inte gärna med hedern i behåll
          </note>
          <note>
            . . .
          </note>
          <note type="speaker">
            Anf. 77 Statsrådet ERIK ÅSBRINK (s):
          </note>
          <note>
            Fru talman! Det är tydligen helt omöjligt att få någon kommentar
            till den fråga som jag har ställt flera gånger. Finns det någon
            anledning att särbehandla fackliga organisationer jämfört med
            arbetsgivarorganisationer? Nu kom det nya antifackliga utfall
            från Charlotte Cederschiöld. Jag tolkar det som att moderaterna
            vill införa en särbehandling som innebär att ni vill ha skattefavörer
            för arbetsgivarna men inte för de fackliga organisationerna. Och
            så länge jag inte får någon korrigering på den punkten är det
            den slutsats jag drar. För mig är detta totalt främmande.
          </note>
          <note>
            Det är både orättvist och olikformigt i skattesammanhang.
          </note>
          <note>
            När det gäller barntillsynen låter det naturligtvis bra att medge
            avdrag för kostnader för denna. Men man bör då kanske även nämna
            att moderaterna vill avveckla samhällets stöd till den barnomsorg
            som vi har i dag. Det innebär ju att ett stort antal av landets
            kvinnor med barn skulle tvingas tillbaka in i hemmen, därför att
            de skulle förlora ekonomiskt på att förvärvsarbeta, såvida de
            inte har mycket höga inkomster. Detta är negativt inte bara för
            barnfamiljerna, utan det är också en stor kvinnofälla, eftersom
            det gör det mindre lönsamt för Sveriges kvinnor att arbeta.
          </note>
          <note>
            Anf. 78 CHARLOTTE CEDERSCHIÖLD
          </note>
          <note>
            (m):
          </note>
          <note>
            Fru talman! Det handlar ju om en prioritering.
          </note>
          <note>
            Alla politiska beslut handlar om prioriteringar. Vi måste ställa
            frågorna: Vad har vi råd med, och vad har vi inte råd med? Hur
            prioriterar vi, och vad är viktigast? Det är fullständigt felaktigt
            att påstå att vi moderater vill avveckla samhällets stöd till
            barnomsorgen. Men vi har en annan modell för våra familjepolitiska
            åtgärder, som ger människor större frihet och inte låter pengarna
            gå till bara kommunala daghem. Men det är en annan fråga, som
            inte inbegrips i den här debatten.
          </note>
          <note>
            Men när det gäller att hjälpa till med prioriteringen vill jag
            återgå till Tommy Olsson. Han hade nämligen inte med hedern i
            behåll kunnat säga att han kliver ur betalningsansvaret för sina
            barn. Men han kunde komma ifrån kostnaderna för facket.
          </note>
          <note>
            Slutsatsen av detta är att utgifterna för barntillsyn inte går
            att komma ifrån, men utgifterna för facket går faktiskt att komma
            ifrån. Det borde statsrådet ta lärdom av och prioritera barnen
            framför facket.
          </note>
          <note type="speaker">
            Anf. 79 Statsrådet ERIK ÅSBRINK (s):
          </note>
          <note>
            Fru talman! Den svenska arbetsmarknaden bygger på ett samspel
            mellan två parter som vi i olika avseenden försöker behandla på
            ett neutralt och likaberättigat sätt. Jag konstaterar nu att Charlotte
          </note>
          <note>
            Cederschiöld har en annan uppfattning. Hon anser att det är riktigt
            att man tar bort avdragsrätten för medlemmar i fackliga organisationer
            men behåller den för medlemmar i arbetsgivarorganisationer. Vi
            skall alltså använda skattesystemet för att systematiskt gynna
            den ena parten i ett motsatsförhållande av denna art.
          </note>
          <note>
            Jag tycker att det är fullständigt oacceptabelt, och jag är förvånad
            över att få höra sådana åsikter framföras.
          </note>
          <note>
            Anf. 80 CHARLOTTE CEDERSCHIÖLD
          </note>
          <note>
            (m):
          </note>
          <note>
            Fru talman! Då är väl statsrådet även förvånad över kvinnorna
            i sin egen organisation. Jag har nämligen en annan syn än dessa
            kvinnor på hur pengarna till barnen skall ges, vilken familjepolitik
            som skall föras, men vi har samma syn när det gäller prioriteringen,
            nämligen att det är viktigare att pengarna går till barnen och
            barnfamiljerna än till facket.
          </note>
          <note type="speaker">
            Anf. 81 Statsrådet ERIK ÅSBRINK (s):
          </note>
          <note>
            Fru talman! Detta var fullständigt felaktigt återgivet. Jag har
            inte hört någon representant för det socialdemokratiska kvinnoförbundet
            kräva att avdragsrätten för medlemsavgifter till fackliga organisationer
            skall avskaffas.
          </note>
          <note>
            Anf. 82 CHARLOTTE CEDERSCHIÖLD
          </note>
          <note>
            (m):
          </note>
          <note>
            Fru talman! Vad jag talar om är fördubblingen av avdraget, det
            som statsrådet försöker undvika att tala om. På den socialdemokratiska
            kongressen fattades beslut om att avdraget för fackföreningsavgifter
            skulle fördubblas. Det är ju detta man kan ställa mot framtida
            förändringar inom barnomsorgen, och där vill vi moderater alltså
            ha avdragsrätt för barntillsynskostnader.
          </note>
          <note type="speaker">
            Anf. 83 Statsrådet ERIK ÅSBRINK (s):
          </note>
          <note>
            Fru talman! Jag har inte försökt undvika den frågan. Jag har
            redan svarat på den och sagt att reformer av olika slag får anstå
            till dess det skapas ekonomiskt utrymme. För närvarande har vi
            inget utrymme för reformer på något område.
          </note>
          <note>
            Anf. 84 CHARLOTTE CEDERSCHIÖLD
          </note>
          <note>
            (m):
          </note>
          <note>
            Fru talman! Det är märkligt hur litet socialdemokraterna visste
            om ekonomin i den förra valrörelsen och hur väldigt mycket som
            har kommit fram efter det att de vunnit valet. Det kommer att
            stå väljarna mycket dyrt.
          </note>
          <note>
            Överläggningen var härmed avslutad.
          </note>
          <note>
            12 § Svar på frågorna 1990/91:146 och 150 om investeringsskatten
            på vissa byggnadsarbeten
          </note>
          <note type="speaker">
            Anf. 85 Statsrådet ERIK ÅSBRINK (s):
          </note>
          <note>
            Fru talman! Jan Sandberg har frågat finansministern om regeringen
            avser att nu lägga fram förslag om att omedelbart avskaffa investeringsskatten
            för vissa byggnadsarbeten.
          </note>
          <note>
            Vidare har Jan Sandberg och Margó Ingvardsson utifrån ett uppmärksammat
            beslut av länsskattemyndigheten i Stockholms län ställt frågor
            om tillämpningen av lagen. Margó
          </note>
          <note>
            Ingvardsson har ställt msin fråga till bostadsministern.
          </note>
          <note>
            Arbetet inom regeringen är så fördelat att det är jag som skall
            svara på frågorna.
          </note>
          <note>
            Investeringsskatten på oprioriterade byggnadsarbeten gäller för
            arbeten som påbörjas före utgången av år 1991. Från riksdagens
            sida har framhållits (SkU 1989/90:27) att regeringen noga bör
            följa utvecklingen i de områden som berörs av skatten, så att
            åtgärder kan vidtas om de förhållanden som motiverar att skatten
            ändras.
          </note>
          <note>
            Den 1 oktober 1990 har skatten tagits bort i
          </note>
          <note>
            Göteborgsområdet (SFS 1990:840). Regeringen har i propositionen
            om den ekonomiska politiken på medellång sikt (prop. 1990/91:390)
            gett till känna sin avsikt att föreslå riksdagen att
          </note>
          <note>
            Nynäshamns kommun inte skall omfattas av investeringsskatten
            efter årsskiftet 1990-1991.
          </note>
          <note>
            Någon ytterligare förändring av investeringsskatten är för närvarande
            inte aktuell.
          </note>
          <note>
            Investeringsskatten tas ut på byggnadsarbeten som helt -- eller
            till övervägande del -- avser kontor eller andra oprioriterade
            byggnadsarbeten. Den som planerar ett byggnadsarbete kan söka
            förhandsbesked för att få veta om arbetet är skattepliktigt eller
            inte. Lagstiftningen ger däremot inte någon möjlighet till dispens
            från skatten.
          </note>
          <note>
            Enligt uppgift har länsskattemyndigheten i det nu aktualiserade
            fallet genom förhandsbesked förklarat att vissa byggnadsarbeten
            inte är skattepliktiga. Jag är inte beredd att kommentera myndighetens
            beslut närmare.
          </note>
          <note type="speaker">
            Anf. 86 JAN SANDBERG (m):
          </note>
          <note>
            Fru talman! Jag vill börja med att tacka statsrådet för svaret.
          </note>
          <note>
            Beslutet om investeringsskatten tycker jag och vi moderater är
            en styggelse. Vi är motståndare till många sådana, så även denna.
            Det speciella med just investeringsskatten är att den principiellt
            är felaktig, den är direkt skadlig och den skapar utrymme för
            godtycke och är ytterligare ett exempel på regeringens Stockholmsfientlighet.
          </note>
          <note>
            Den här sektorn, trots att den tidigare var ganska fri, har blivit
            alltmer reglerad. Det är inte bara investeringsskatten det handlar
            om -- man måste ha tillstånd för att uppföra vissa byggnader i
          </note>
          <note>
            Stockholmsregionen. Det tar bort initiativlust, utveckling och
            som sagt skapar godtycke.
          </note>
          <note>
            Ingen skugga må falla över företaget Ericsson. Det har agerat
            som vilket annat företag som helst, möjligen med det undantaget
            att företaget tog sig tid och arbetade för att testa systemet.
            Andra företag tar sig inte ens den tiden utan antingen avstår
            helt från investeringar eller bestämmer sig för att investera
            direkt i ett EG-land.
          </note>
          <note>
            Jag ställde min fråga därför att jag hoppades -- jag hade faktiskt
            närt en tro -- att all välgrundad kritik som framförts mot just
            den här typen av regleringar hade fått statsrådet att inse att
            de måste bort.
          </note>
          <note>
            Därför är jag besviken att man inte signalerar någon ändring.
          </note>
          <note>
            Jag har undersökt en annan typ av regleringar på det här området
            vad gäller byggnadstillstånd för kontorsinvesteringar. Där visade
            det sig att i stort sett alla exportberoendeföretag som har sökt
            den här typen av byggnadstillstånd har fått det, medan små och
            medelstora företag som inte är exportberoende inte har fått det.
            Jag tycker att det känns mycket olustigt att man behandlar olika
            företag på olika sätt, dvs. att man inte anser att det finns någon
            likhet inför lagen. Jag vill då fråga statsrådet om han anser
            att det går att försvara ett regelsystem där stora exportberoende
            företag behandlas på ett sätt och små och medelstora företag på
            ett helt annat sätt.
          </note>
          <note type="speaker">
            Anf. 87 MARGÓ INGVARDSSON (v):
          </note>
          <note>
            Fru talman! Även jag tackar statsrådet för svaret.
          </note>
          <note>
            Precis som den andra frågeställaren har jag ställt min fråga
            utifrån ett konkret ärende, Ericssons nya huvudkontor i Kista.
            Det innebär givetvis inte att vi här skall diskutera just det
            fallet, utan jag vill diskutera principen. Jag tror inte att myndigheterna
            skulle ha handlat felaktigt på något sätt -- då syftar jag på
            länsarbetsnämnden och länsskattemyndigheten. Jag tror inte heller
            att man har låtit sig påverkas av Ericsson. Jag tror att det måste
            vara något fel i anvisningarna till myndigheterna om hur man skall
            tillämpa riksdagens beslut om investeringsskatten. Annars kan
            det inte uppstå ett fel, som vi alla kan utgå ifrån att det är,
            att ett stort kontorsbygge bedöms som en industrifastighet och
            därmed slipper den 30-
          </note>
          <note>
            procentiga investeringsskatten.
          </note>
          <note>
            Min fråga till statsrådet är om anvisningarna till myndigheterna
            som bestämmer om ett företag skall betala en investeringsskatt
            eller inte kommer att rättas till så att det klarare framgår vad
            riksdagen har menat med beslutet. Jag undrar också hur det kommer
            att gå med fastighetsskatten i de fall där kontorsbyggen bedöms
            som industrifastigheter.
          </note>
          <note>
            Kommer de också att slippa fastighetsskatten? Kan det vara regeringens
            avsikt med investeringsskatten och fastighetsskatten?
          </note>
          <note type="speaker">
            Anf. 88 Statsrådet ERIK ÅSBRINK (s):
          </note>
          <note>
            Fru talman! Först till Jan Sandberg. Jag hörde en förintande
            kritik riktas mot den investeringsskatt som vi har infört. Jan
            Sandberg sade att den var en styggelse. Det har införts investeringsskatter
            tidigare i svensk historia. Jag minns mycket väl hur en sådan
            infördes 1977. Dåvarande ekonomiministern hette Gösta Bohman.
            Jag vill till den dåvarande borgerliga regeringens försvar säga
            att man tog bort skatten i förtid när man fann att konjunkturen
            försämrades kraftigt. Jag kan också säga att vi kommer att visa
            samma flexibilitet, och har redan visat det genom att vi har aviserat
            att skatten kommer att avvecklas i vissa delar av landet. Vi skall
            naturligtvis följa utvecklingen noga framöver.
          </note>
          <note>
            Jag vill bestämt hävda att det är riktigt att i vissa lägen tillgripa
            sådana här åtgärder, ibland på skattesidan, ibland på andra områden.
            Man måste också vara beredd att i vissa lägen göra detta selektivt,
            eftersom det ekonomiska läget i landet skiljer sig åt kraftigt
            mellan framför allt storstäderna å ena sidan och glesbygden å
            andra sidan. Selektiva instrument, vare sig det handlar om åtstramningar
            eller stimulanser, kan vara ett viktigt bidrag regionalpolitiskt
            för att få en jämnare fördelning av sysselsättning och ekonomiska
            aktiviteter över hela landet.
          </note>
          <note>
            Till Margó Ingvardsson vill jag säga att diskussionen lätt ändå
            halkar in på det individuella exemplet. Jag tänker inte diskutera
            det. Jag ser ingen anledning att nu göra några ändringar i anvisningarna,
            för jag anser inte att något fel har begåtts. Här liksom i andra
            sammanhang är det självfallet så att det måste finnas instanser
            som ägnar sig åt tolkningar och tillämpningar av de lagar som
            vi har stiftat. Ibland måste svåra avvägningar göras. Jag har
            ingen anledning att ifrågasätta de beslut som har fattats.
          </note>
          <note type="speaker">
            Anf. 89 JAN SANDBERG (m):
          </note>
          <note>
            Fru talman! Jag ger mig in i den här debatten också med en allmän
            utgångspunkt. Vad jag kritiserar är systemet med regleringar,
            där investeringsskatten är en. Jag tycker att reglerna måste avskaffas
            därför att de ger stora negativa effekter. De skapar byråkrati.
          </note>
          <note>
            Jag var inne på den beryktade delegationen för bostadsbyggande,
            som bestämmer om man över huvud taget får bygga industrifastigheter.
            Där visade det sig att delegationen redan har hemställt hos regeringen
            om att undanta ungefär hälften av länets kommuner om beslutet
            om specialtillstånd för att uppföra kontorslokaler. Jag tycker
            att det vore underligt om man på ett område av en reglering undantar
            vissa kommuner när man i en annan reglering, som regeringen förespråkar,
            har ungefär samma principer för sina beslut.
          </note>
          <note>
            Vi hörde här att det finns de som har tagit bort den här typen
            av skatt i förtid. Då vill jag uppmana statsrådet: Ta gärna bort
            den här investeringsskatten också i förtid! Jag tror att alla
            skulle tjäna på det.
          </note>
          <note type="speaker">
            Anf. 90 MARGÓ INGVARDSSON (v):
          </note>
          <note>
            Fru talman! Statsrådet säger att det inte finns någon anledning
            att ge myndigheterna några nya anvisningar i och med riksdagens
            beslut om investeringsskatt. Men statsrådet måste väl ändå hålla
            med om att det måste finnas några oklarheter, om ett kontorsbygge,
            vilken industri det än må handla om, kan klassas som en industrifastighet
            och därmed slippa den 30-procentiga investeringsskatten.
          </note>
          <note>
            Om jag har förstått anvisningarna från AMS rätt delar man upp
            kontorsbyggen i fyra områden. Man har industri, handel, förvaltning
            och övriga. Är det ett kontorskomplex inom industriområdet, faller
            det mycket lätt inom industri och kan få en mjuk bedömning. Om
            det offentliga skulle bygga ett kontor förs det hela omedelbart
            till området förvaltning. Därmed är det helt klart för kontorsoch
            fastighetsskatten. Då är det väl något som är oklart i anvisningarna.
            Jag undrar också vilket datum anvisningarna har. Har riksdagens
            beslut om investeringsskatten följts? Jag fick inte heller något
            svar på min fråga om fastighetsskatten.
          </note>
          <note type="speaker">
            Anf. 91 Statsrådet ERIK ÅSBRINK (s):
          </note>
          <note>
            Fru talman! Först till Jan Sandberg: Jag kan säga, att om vi
            framöver finner att skatten skulle ha tjänat ut sitt syfte i någon
            del eller när det gäller alla områden där den tillämpas, kommer
            vi att avveckla den. För dagen ser jag ingen anledning att ändra
            på den ordning som gäller. Vi har fortfarande en överhettning
            i Stockholmsområdet, vilket motiverar den här skatten.
          </note>
          <note>
            Till Margó Ingvardsson vill jag säga att hela frågan ändå bygger
            på den outtalade förutsättningen att det har fattats ett felaktigt
            beslut. Jag accepterar inte den utgångspunkten och tänker inte
            gå in på det enskilda fallet.
          </note>
          <note>
            Skattemyndigheterna är inte tvungna att följa arbetsmarknadsmyndigheternas
            bedömningar.
          </note>
          <note>
            Dessa kan tjäna som en del av underlaget. I sista hand skall
            skattemyndigheten göra en egen bedömning och den kan i vissa fall
            avvika från arbetsmarknadsmyndigheternas. Det är ingenting konstigt
            med detta. Ansvaret i skattefrågor måste ligga på skattemyndigheterna.
          </note>
          <note type="speaker">
            Anf. 92 JAN SANDBERG (m):
          </note>
          <note>
            Fru talman! Jag begärde ordet därför att jag inte fick svar på
            den fråga som jag ställde i mitt förra anförande. När det gäller
            byggnadsreglerande åtgärder, t.ex. tillstånd att få sätta i gång
            byggandet, tyder alla uppgifter på att man behandlar stora exportföretag
            på ett helt annat sätt än små och medelstora. Tycker statsrådet
            att det är riktigt att behandla företag på olika sätt beroende
            på vilken storlek de har? För min del tycker jag att detta är
            upprörande.
          </note>
          <note>
            Sedan till jämförelsen mellan de två regleringarna på kontorsbyggnadsområdet.
            Det gäller byggnadstillstånd där man nu försöker gå ifrån hälften
            av länets kommuner och tillåta dem att bygga fritt. Är man då
            inte beredd att delvis avskaffa investeringsskatten -- i varje
            fall som ett första steg när det gäller de här kommunerna? Är
            man för regleringar borde de gälla ungefär likadant överallt.
          </note>
          <note type="speaker">
            Anf. 93 MARGÓ INGVARDSSON (v):
          </note>
          <note>
            Fru talman! Jag vill upprepa att jag inte alls misstänker att
            myndigheterna har fattat ett felaktigt beslut. Jag har aldrig
            påstått något sådant, tvärtom. Jag vill inte heller som Jan Sandberg
            påstå att Ericsson skulle ha gjort det här för att testa lagarna.
            För min del tror jag att anvisningarna till myndigheterna är felaktiga.
            Jag vill gärna få klarlagt vilka anvisningar som skall gälla i
            det här fallet, så att riksdagens beslut slår igenom och tillämpas
            för alla som söker byggnadstillstånd i länet. Det har inte betydelse
            bara för investeringsskatten utan också för hur vi sedan skall
            kunna ta ut fastighetsskatt av företagen. Det måste ändå finnas
            några svagheter i reglerna, eftersom det uppstår sådana här oklarheter
            och det blir en diskussion om huruvida ett kontorsbygge är ett
            kontorsbygge eller om det kan gå in under industribyggnadsverksamhet
            och därmed slippa skatten.
          </note>
          <note>
            Överläggningen var härmed avslutad.
          </note>
          <note>
            13 § Svar på fråga 1990/91:117 om statsrådens löner
          </note>
          <note>
            Anf. 94 Civilminister BENGT K Å
          </note>
          <note type="speaker">
            JOHANSSON (s):
          </note>
          <note>
            Fru talman! Sten Andersson i Malmö har frågat statsministern
            om han är beredd att, i solidaritet med riksdagens ledamöter,
            medverka till att justera statsrådens arvoden, avseende de delar
            som utgör
          </note>
          <note>
            1990 års arvodeshöjning.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            Jag besvarade här i riksdagen en fråga av motsvarande innebörd
            den 23 oktober.
          </note>
          <note>
            Det är statsrådslönenämnden som fastställer statsrådens arvoden.
            Nämnden har inrättats för den uppgiften genom ett beslut av riksdagen.
          </note>
          <note>
            Regeringen varken får eller vill lägga sig i vad nämnden beslutar.
          </note>
          <note>
            Statsrådslönenämnden beslutade den 27 mars 1990
          </note>
          <note>
            om en höjning av statsrådens arvoden den 1 januari
          </note>
          <note>
            1990. Enligt vad som sagts från nämndens sida motsvarade denna
            höjning på ca 7,5 % i huvudsak inflationen år 1989.
          </note>
          <note>
            Riksdagsledamöternas arvoden justerades den 1
          </note>
          <note>
            oktober 1989 och den 1 januari 1990. Den sammanlagda justeringen
            uppgår till 7,3 %. Dessa justeringar kan jämföras med att statligt
            anställda --
          </note>
          <note>
            liksom anställda inom andra avtalsområden -- har fått lönehöjningar
            för avtalsperioden 1989--1990 på
          </note>
          <note>
            17--18 %.
          </note>
          <note>
            Någon kompensation till statsråden för andras löneökningar år
            1990 har statsrådslönenämnden inte beslutat om.
          </note>
          <note>
            Jag vill tillägga att statsråden för sin del har förklarat att
            de inte önskar några höjningar i nuvarande läge.
          </note>
          <note>
            Förste vice talmannen konstaterade att frågeställaren inte var
            närvarande i kammaren och förklarade överläggningen avslutad.
          </note>
          <note>
            14 § Svar på fråga 1990/91:123 om
          </note>
          <note>
            Rödkobbsleden
          </note>
          <note>
            Anf. 95 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Fru talman! Pär Granstedt har frågat mig om miljöhänsynen kommer
            att tillmätas en avgörande betydelse vid prövningen av den föreslagna
          </note>
          <note>
            Rödkobbsleden och om alternativa möjligheter att avlasta befintliga
            leder vägs in vid bedömningen.
          </note>
          <note>
            Den 21 juni i år beslutade regeringen att frågan om inrättande
            av den s.k. Rödkobbsleden skall omprövas enligt 4 kap. 2 § lagen
            (1987:12) om hushållning med naturresurser m.m.
          </note>
          <note>
            Detta innebär att sjöfartsverket till miljödepartementet har
            redovisat ett antal uppgifter om bl.a. den svensk-finländska passagerartrafikens
            utveckling, möjligheter att tillgodose trafikbehovet utan att
            inrätta en ny farled över Rödkobbsfjärden m.m.
          </note>
          <note>
            Sjöfartsverkets material kommer efter komplettering att remitteras
            bl.a. till berörda myndigheter.
          </note>
          <note>
            Därmed kan jag konstatera att de frågor om miljöhänsyn och alternativ
            som frågeställaren tagit upp kommer att bli föremål för en ingående
            prövning.
          </note>
          <note>
            Förste vice talmannen konstaterade att frågeställaren inte var
            närvarande i kammaren och förklarade överläggningen avslutad.
          </note>
          <note>
            15 § Svar på fråga 1990/91:137 om återkallelse av körkort
          </note>
          <note>
            Anf. 96 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Fru talman! Rolf Clarkson har frågat mig vilka åtgärder jag avser
            att vidta med anledning av den praxis som nu tillämpas vid återkallelse
            av körkort.
          </note>
          <note>
            Enligt Rolf Clarkson har ökningen av körkortsåterkallelserna
            lett till reaktioner mot att hänsyn inte tagits till förhållandena
            i individuella fall.
          </note>
          <note>
            När de nya reglerna om körkortsåterkallelse infördes år 1986
            innebar de en skärpning av den praxis som tidigare gällde. Fortfarande
            finns det emellertid, som såväl min företrädare som trafikutskottet
            understrukit, utrymme för att ta hänsyn till omständigheterna
            i det enskilda fallet.
          </note>
          <note>
            Frågor om körkortsåterkallelse prövas av förvaltningsdomstolarna.
            Att dessa vid likartade fall tillämpar en enhetlig praxis är naturligt.
          </note>
          <note>
            Domstolarna brukar emellertid ta hänsyn till behovet av körkort
            bl.a. när det gäller att bestämma spärrtidens längd.
          </note>
          <note>
            Hastighetsöverträdelserna är fortfarande ett allvarligt trafiksäkerhetsproblem.
            Jag ser för min del inte någon anledning att nu föreslå någon
            ändring av reglerna om körkortsåterkallelse, särskilt som körkortsutredningen
            Körkort 2000
          </note>
          <note>
            enligt sina direktiv skall behandla frågan.
          </note>
          <note>
            Utredningen skall redovisa sitt arbete senast den 1
          </note>
          <note>
            maj 1991.
          </note>
          <note type="speaker">
            Anf. 97 ROLF CLARKSON (m):
          </note>
          <note>
            Fru talman! Jag ber att få tacka kommunikationsministern för
            svaret på min fråga.
          </note>
          <note>
            Detta är ju ingen okynnesfråga utan en fråga av stor tyngd, inte
            minst för alla dem som under senare år har fått sina körkort indragna
            efter hastighetsöverträdelser. Under de senaste åren har det,
            herr kommunikationsminister, blivit svårare att få körkort och
            lättare att bli av med det. Som exempel på hur mycket lättare
            det har blivit kan jag nämna att det 1982, före införandet av
            den nuvarande körkortslagen 1986, på grund av hastighetsöverträdelser
            drogs in 13 760 körkort. I
          </note>
          <note>
            fjol, 1989, drogs det in ungefär 31 700. Det rör sig alltså om
            en kraftig ökning, två till tre gånger fler körkort. Det kan inte
            beskrivas vad detta betyder för de människor som under längre
            eller kortare tid måste vara utan sina körkort.
          </note>
          <note>
            Detta är ett svårt ingrepp i deras personliga förhållanden, och
            risken är att de blir av med sina jobb i den mån de är beroende
            av körkortet för att utöva sitt yrke.
          </note>
          <note>
            När kommunikationsministern säger att detta har lett till reaktioner
            vill jag understryka att det inte bara är allmänheten som reagerat,
            utan även trafikutskottet har år efter år reagerat. I sitt i dag
            justerade betänkande skriver utskottet: ''Som utskottet tidigare
            gjort vill utskottet återigen med största skärpa framhålla att
            bedömningen i fråga om körkortsåterkallelse kan -- och bör --
            påverkas av omständigheterna i det enskilda fallet.'' --
          </note>
          <note>
            Kursiveringen är utskottets.
          </note>
          <note>
            Jag vädjar nu till regeringen att lägga fram förslag om ändring
            av den lag som gör att man partout vid en överträdelse av hastigheten
            med en kilometer över de tillåtna 30 blir fråntagen körkortet.
          </note>
          <note>
            Anf. 98 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Fru talman! Jag är medveten om att antalet återkallelser har
            ökat. Det beror naturligtvis i första hand på att antalet överträdelser
            har ökat och att hastighetsöverträdelser bedöms som en allvarlig
            trafiksäkerhetsrisk.
          </note>
          <note>
            Enligt vad som sagts i propositionen och i andra sammanhang skall
            individuella hänsyn tas. Praxis visar också att domstolarna tar
            särskild hänsyn till dem som har behov av körkortet för sin yrkesutövning.
          </note>
          <note>
            Jag vill komplettera mitt svar med att citera vad vi skrivit
            i direktiven till körkortsutredningen:
          </note>
          <note>
            ''När det gäller körkortsingripanden skall kommittén överväga
            om det nuvarande reaktionssystemet är lämpligt eller om det finns
            anledning att ändra på detta. Därvid bör kommittén bl.a. överväga
            om de nuvarande spärrtiderna bör ändras. Vidare bör kommittén
            undersöka om det finns andra lämpliga sanktioner vid överträdelse
            av trafikregler eller när körkortsinnehavarens lämplighet som
            förare annars kan ifrågasättas.
          </note>
          <note>
            Särskilt bör kommittén pröva förutsättningarna för att införa
            krav på att körkortsåterkallelse regelsmässigt skall föranleda
            nytt förarprov.''
          </note>
          <note>
            Mot denna bakgrund har jag inte ansett det motiverat att nu vidta
            någon åtgärd eller att göra ytterligare uttalanden. Körkortsutredningen
            kommer inom fem à sex månader att redovisa resultatet av sitt
            arbete.
          </note>
          <note type="speaker">
            Anf. 99 ROLF CLARKSON (m):
          </note>
          <note>
            Fru talman! I och för sig är detta ett steg i rätt riktning --
            det skall villigt erkännas -- men det kommer i alla fall att ta
            sin tid. Även om körkortsutredningen blir färdig under första
            halvåret 1991 kommer väl inte regeringen att reagera omedelbart,
            och hela året kommer väl att gå med kanske 35 000 nya körkortsindragningar.
          </note>
          <note>
            Jag tycker också att domstolarna skall behandla alla lika. Men
            om jag nattetid kör med 121 km/tim på en motorväg i mina hemtrakter,
            dvs Helsingborg--
          </note>
          <note>
            Malmö, så berövas jag körkortet. Det är endast om synnerliga
            skäl föreligger som jag får behålla körkortet i stället för att
            få en varning.
          </note>
          <note>
            Jag tycker som sagt att detta är ett fall framåt, men skyndsamhet
            är i allra högsta grad av nöden. Jag hoppas att kommunikationsministern
            efter dessa upplysningar kan överväga ett snabbare förfarande.
            Jag vill särskilt rikta uppmärksamheten på att vi i trafikutskottet
            är besvikna över att man i kommunikationsdepartementet inte läser
            våra betänkanden så ingående som vi hade räknat med.
          </note>
          <note>
            Anf. 100 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Fru talman! På det sista vill jag svara att vi mycket ingående
            läser betänkandena. Det har bl.a. tagit sig uttryck i direktiven
            till körkortsutredningen, som också fått i uppdrag att arbeta
            skyndsamt.
          </note>
          <note>
            Tidsperspektivet är ändå ganska kort.
          </note>
          <note>
            Låt mig ändå markera att vi i långa stycken är överens när det
            gäller principerna om individuell prövning och beaktande av särskilda
            skäl. Men det förhållandet att antalet indragningar har ökat kraftigt
            beror på att antalet förseelser har ökat. Det får vi inte glömma
            i den här diskussionen. Det bästa sättet att undgå det problem
            som en körkortsindragning medför är att avstå från att göra överträdelser.
            Det tycker jag att vi också skulle kunna vara överens om.
          </note>
          <note type="speaker">
            Anf. 101 ROLF CLARKSON (m):
          </note>
          <note>
            Fru talman! Jag är helt överens med kommunikationsministern om
            att detta är en trafiksäkerhetsfråga, som vi inte skall ta lättsinnigt
            på. Men på moderat håll tycker vi att man bör beakta omständigheterna
            mer objektivt och ingående. I första hand bör man tillgripa varningar
            och utdöma böter, gärna dryga böter i en accelererande skala beroende
            på brottets svårighetsgrad. Men att man så prompt drar in körkortet
            som nu sker i det här landet tycker jag är för drastiskt. Det
            drabbar i många fall den enskilde alldeles för hårt, även om indragningen
            i andra fall kan vara högst berättigad.
          </note>
          <note>
            Överläggningen var härmed avslutad.
          </note>
          <note>
            16 § Svar på fråga 1990/91:99 om byggandet av gruppbostäder
          </note>
          <note>
            Anf. 102 Statsrådet BENGT LINDQVIST
          </note>
          <note>
            (s):
          </note>
          <note>
            Fru talman! Sten Svensson har frågat mig om jag är beredd att
            vidta sådana åtgärder att reglerna för byggandet av gruppbostäder
            för psykiskt utvecklingsstörda generellt blir mer flexibla.
          </note>
          <note>
            Gruppbostad för psykiskt utvecklingsstörda är en av de särskilda
            omsorgerna enligt omsorgslagen.
          </note>
          <note>
            De särskilda omsorgerna syftar bl.a. till att utvecklingsstörda
            människor skall ges möjlighet att leva som andra och i gemenskap
            med andra. De skall också tillförsäkra utvecklingsstörda människor
            goda levnadsvillkor.
          </note>
          <note>
            En gruppbostad för utvecklingsstörda skiljer sig i viktiga avseenden
            från dem som är avsedda för äldre människor. För utvecklingsstörda
            innebär gruppbostaden ofta ett livslångt boende. Den bör därför
            utformas så att den fungerar bra under livets olika skeden. Som
            andra vuxna människor behöver utvecklingsstörda en bostad med
            olika funktioner.
          </note>
          <note>
            Den skall kunna användas både för ett avskilt privatliv och för
            umgänge med anhöriga och vänner. Därutöver behövs gemensamma utrymmen
            för att träffa personal och andra i gruppen, när den utvecklingsstörde
            själv så önskar.
          </note>
          <note>
            Det förutsätter att bostäderna håller en standard som överensstämmer
            med den som gäller för andra människor. Men det betyder inte att
            utformningen behöver vara densamma för alla gruppbostäder. Jag
            anser att det redan nu, inom ramen för det nuvarande regelsystemet,
            är fullt möjligt att utforma gruppbostäderna flexibelt, utifrån
            lokala förutsättningar och de boendes behov och önskemål.
          </note>
          <note>
            Jag vill i sammanhanget erinra om att regeringen i den proposition
            om reformering av äldre- och handikappomsorgen som nyligen överlämnats
            till riksdagen föreslagit ett särkilt statligt stöd på 300
          </note>
          <note>
            milj.kr. per år under 5 år för byggande av gruppbostäder för
            bl.a. utvecklingsstörda.
          </note>
          <note type="speaker">
            Anf. 103 STEN SVENSSON (m):
          </note>
          <note>
            Fru talman! Jag ber att få tacka statsrådet
          </note>
          <note>
            Lindqvist för svaret på min fråga. I frågan begär jag att få
            veta regeringens syn på behovet av att göra reglerna mer flexibla,
            så att det blir möjligt att i gruppboende ha fem à sex platser
            i stället för fyra.
          </note>
          <note>
            Bakgrunden till min fråga är att socialstyrelsen vägrat två privata
            vårdgivare, bl.a. en i
          </note>
          <note>
            Kristianstads län, att inrätta fem platser.
          </note>
          <note>
            Kammarrätten har efter besvär fastställt detta beslut.
          </note>
          <note>
            Jag finner det orimligt att inte kunna koppla fem sex lägenheter
            i stället för fyra. Det handlar ju också om kostnadsaspekter.
            Till kostnaden kommer dagvårdsverksamhet och liknande. Det är
            viktigt att man här bejakar, inte minst i dagens ekonomiska läge,
            ett privat utbud som kan komplettera det offentliga och att man
            gör vad man kan för att begränsa de totala kostnaderna. På så
            sätt får man utrymme för flera bostäder, både för äldre och för
            psykiskt handikappade.
          </note>
          <note>
            Jag är inte ensam om att undra över regeringens åtgärder. Ett
            par dagar efter det att jag ställde frågan skrev Landstingsförbundet
            till regeringen och upprepade tidigare ställda krav på mer flexibla
            normer för anordnandet av gruppbostäder för psykiskt utvecklingsstörda,
            och man begärde att regeringen omedelbart skulle vidta åtgärder
            för att rätta till det här. Vilket svar har statsrådet Lindqvist
            att ge till Landstingsförbundet?
          </note>
          <note>
            Anf. 104 Statsrådet BENGT LINDQVIST
          </note>
          <note>
            (s):
          </note>
          <note>
            Fru talman! Den skrivelsen har jag ännu inte behandlat. Svaret
            får vänta tills jag har sett skrivelsen.
          </note>
          <note>
            När politiker begär större flexibilitet i fråga om någonting
            som gäller handikappade människor, betyder det ofta att man vill
            sänka standarden. Det är egentligen den flexibiliteten man vill
            tala om, fast man vill inte säga det riktigt så hårt och brutalt
            som jag nu säger det.
          </note>
          <note>
            Den typen av flexibilitet är jag inte beredd att medverka till
            när det gäller utvecklingsstörda, av skäl som är väldigt tydliga
            i det svar jag har avgivit.
          </note>
          <note>
            Däremot anser jag att det inom ramen för de regler som regering
            och riksdag har fastställt och som gäller bostadsfinansieringsstödet
            finns möjligheter till flexibilitet. Man behöver inte bygga alla
            gruppbostäder på precis samma sätt. Den bestämmelse som Sten Svensson
            tar upp och som gäller antalet är uttryckt så att fyra personer
            är ett riktmärke. Det står inte att det är ett absolut tal.
          </note>
          <note>
            Den av Sten Svensson refererade domen känner jag inte till innehållet
            i och vad den grundas på. Men den proposition och de motivtexter
            som finns till riksdagsbeslutet om omsorgerna 1986 bygger på att
            fyra är ett riktmärke. Det i sin tur -- det skall jag också tillägga
            -- har att göra med de forskningsrön som finns kring utvecklingsstördas
            sätt att fungera och de praktiska kunskaper som också finns i
            det sammanhanget och som visar på att det är i den lilla gruppen
            med de få människorna som den utvecklingsstörde har möjligheter
            att överblicka vardagssituationerna och själv kunna kommunicera.
            Det blir svårare ju fler människor det är, och det är det starka
            skälet för att hålla nere gruppstorleken.
          </note>
          <note>
            Men, som sagt, fyra är ett riktmärke. Det står inte fyra fem
            eller tre fyra, utan det står just att fyra är ett riktmärke.
          </note>
          <note type="speaker">
            Anf. 105 STEN SVENSSON (m):
          </note>
          <note>
            Fru talman! Jag vill betona att skrivelsen från
          </note>
          <note>
            Landstingsförbundet har avlåtits av en enhällig styrelse. Jag
            tror inte att styrelsen, med Gunnar
          </note>
          <note>
            Hofring i spetsen, är ute efter att sänka standarden på det här
            området, och det är inte jag heller. På den punkten är vi eniga.
            Däremot pekar
          </note>
          <note>
            Landstingsförbundet på att det är orimligt av socialstyrelsen
            att neka två privata vårdgivare, som vill skapa fem platser i
            stället för fyra, att göra detta.
          </note>
          <note>
            Nu vill jag veta, fru talman, om statsrådet Lindqvist personligen
            skulle vilja acceptera att man bygger fem platser i stället för
            fyra, när de lokala förhållandena talar för detta och när detta
            också innebär att man får en bättre ekonomi.
          </note>
          <note>
            Anf. 106 Statsrådet BENGT LINDQVIST
          </note>
          <note>
            (s):
          </note>
          <note>
            Fru talman! Det svar jag avgav nyss innebär att det under vissa
            förutsättningar är fullt möjligt att bygga med fem platser. Om
            de förutsättningarna föreligger i det aktuella fallet, kan jag
            inte bedöma här. Jag baserar mitt omdöme på att fyra är ett riktmärke,
            och om det skall vara någon mening med att betrakta det som ett
            riktmärke, måste det naturligtvis gå att bygga gruppbostäder med
            mer än fyra platser, precis som det kanske ibland är nödvändigt
            att bygga med färre platser, om det handlar om utomordentligt
            svårt handikappade, kanske flerhandikappade människor.
          </note>
          <note type="speaker">
            Anf. 107 STEN SVENSSON (m):
          </note>
          <note>
            Fru talman! Om socialstyrelsen vidhåller sin uppfattning att
            upphöja normen till en spärr, så att det i fortsättningen inte
            blir fler än fyra platser, måste väl statsrådet Lindqvist ingripa
            och ändra på reglerna, så att man ger socialstyrelsen andra signaler.
            Det är ju mycket riktigt, som det påpekas i den enhälliga skrivelsen
            från Landstingsförbundets styrelse, angeläget att man på de platser
            där det finns goda lokala förutsättningar får välja flexibla lösningar.
          </note>
          <note>
            Anf. 108 Statsrådet BENGT LINDQVIST
          </note>
          <note>
            (s):
          </note>
          <note>
            Fru talman! Jag har lättare att diskutera antalet i en gruppbostad
            och ännu lättare att diskutera samlokalisering av gruppbostäder,
            vilket är ett annat av de krav som drivs, än att gå in i gruppbostaden
            och reducera ytor och utrustning eller göra andra förändringar
            av det slaget. Jag menar att den utvecklingstörde har behov av
            just utrymme och en hygglig bostadsstandard, i själva verket en
            lika god bostadsstandard som den Sten
          </note>
          <note>
            Svensson och jag har rätt att ställa anspråk på.
          </note>
          <note>
            I den delen finns det från min utgångspunkt ett utrymme för att
            resonera, men vägledande för mig kommer att vara de kunskaper
            vi har om utvecklingsstördas sett att fungera. Jag menar att alla
            har anledning att lyssna på forskare och praktiker i det sammanhanget.
          </note>
          <note type="speaker">
            Anf. 109 STEN SVENSSON (m):
          </note>
          <note>
            Fru talman! Jag vill peka på det förhållandet att
          </note>
          <note>
            Landstingsförbundets styrelse liksom jag själv anser att man
            får bättre möjligheter att satsa mer på gemensamma utrymmen, kök
            etc., om man har flera boende än fyra. Fem till sex kan i många
            fall vara en lämplig form.
          </note>
          <note>
            Skall jag tolka statsrådets Lindqvists svar på mina följdfrågor
            så att han för sin del kan acceptera ett större antal än fyra,
            dvs. fem till sex, i sådana situationer där det är lämpligt, analogt
            med vad som nyss har sagts från Landstingsförbundets sida?
          </note>
          <note>
            Överläggningen var härmed avslutad.
          </note>
          <note>
            Förste vice talmannen meddelade att den på föredragningslistan
            närmast upptagna frågan
          </note>
          <note>
            1990/91:109 skulle besvaras den 13 november.
          </note>
          <note>
            17 § Svar på fråga 1990/91:121 om direktiven till 1989 års handikapputredning
          </note>
          <note>
            Anf. 110 Statsrådet BENGT LINDQVIST
          </note>
          <note>
            (s):
          </note>
          <note>
            Fru talman! Ingrid Ronne-Björkqvist har frågat mig om jag har
            för avsikt att ge 1989 års handikapputredning tilläggsdirektiv
            om en översyn av situationen när det gäller stödet till föräldrar
            med funktionshinder. Bakgrunden till frågan är att riksdagen nyligen
            avslagit en motion med förslag om en sådan översyn. Riksdagen
            har i sammanhanget bedömt att frågan bör kunna bli föremål för
            behandling av 1989 års handikapputredning.
          </note>
          <note>
            Det är givetvis av stor betydelse att funktionshindrade föräldrar
            kan ges ett bra stöd från samhället. 1989 års handikapputredning
            har i huvuduppgift att bedöma hur svårt funktionshindrade i framtiden
            skall kunna tillförsäkras ett väl fungerande samhällsstöd.
          </note>
          <note>
            Utgångspunkten för utredningens arbete är främst de insatser
            som görs för handikappade inom kommunernas socialtjänst samt landstingens
            rehabiliteringsverksamhet. Väsentliga områden för utredningen
            är därmed frågor om bl.a. färdtjänst, personlig assistent och
            annat socialt stöd.
          </note>
          <note>
            Jag bedömer mot denna bakgrund att 1989 års handikapputredning
            kan behandla frågor om funktionshindrade föräldrars situation
            redan inom ramen för de nuvarande direktiven. Jag har därför inga
            planer på att lägga fram förslag om tilläggsdirektiv till handikapputredningen.
          </note>
          <note>
            Anf. 111 INGRID RONNE-BJÖRKQVIST
          </note>
          <note>
            (fp):
          </note>
          <note>
            Fru talman! Jag ber att få tacka för svaret. Det var ju en enig
            riksdag som för ett par veckor sedan med anledning av en sexpartimotion
            uttalade att handikappade föräldrar måste få nödvändig hjälp för
            att kunna uppfylla sitt föräldraskap, och riksdagen utgick ifrån,
            liksom utskottet, att handikapputredningen kommer att behandla
            de här föräldrarnas behov. Vårt antagande i utskottet byggde på
            uppgifter som vi fick under ärendets beredning.
          </note>
          <note>
            Under kammardebatten den 17 oktober uppgav socialdemokraternas
            ledamot både i utskottet och i utredningen att dessa föräldrar
            inte skulle tas upp som en speciell grupp. I debatten sade han
            sedan tvärtom: deras behov skulle behandlas i utredningen. Detta
            är litet av dubbla budskap, och det framgår också av debattprotokollet.
            Det gjorde mig förvånad, och jag undersökte saken vidare. Jag
            har fått uppgift från utredningen om att man inte tänker ta upp
            de handikappades föräldrarnas speciella behov. Det ansågs inte
            att det ingick i direktiven. Jag håller med om att direktiven
            är skrivna så att man borde ta upp det. Det är så pass allmänt
            hållet.
          </note>
          <note>
            Nu har utredningen uppenbarligen inte för avsikt att göra det,
            och då behövs ett förtydligande från regeringen om man nu tycker
            att denna fråga borde tas upp. Det står att man kan det i svaret,
            men det dessa människor i så fall behöver få veta är om de bör
            göra det. Jag undrar om statsrådet Lindqvist är villig att vidta
            åtgärder så att det verkligen blir en översyn.
          </note>
          <note>
            Anf. 112 Statsrådet BENGT LINDQVIST
          </note>
          <note>
            (s):
          </note>
          <note>
            Fru talman! Innebörden av mitt svar är att jag bedömer det som
            både möjligt och viktigt att frågan tas upp. Jag menar att det
            kan ske inom ramen för de direktiv som handikapputredningen har
            fått.
          </note>
          <note>
            Det handlar egentligen om två olika typer av insatser som berör
            föräldrar med funktionshinder.
          </note>
          <note>
            Den ena är att föräldrarna just såsom handikappade kommer att
            få del av de generella åtgärder som utredningen diskuterar, exempelvis
            att förbättra och trygga tillgången till hemtjänst och färdtjänst
            på ett annorlunda sätt i framtiden än vi hittills har haft. Det
            innebär bl.a. för föräldrar med funktionshinder just som föräldrar
            en bättre tillgång till de stöd de behöver. Detta nämner jag som
            exempel på att de generella åtgärderna kommer att ha betydelse.
          </note>
          <note>
            Därutöver kan det finnas behov av alldeles speciella åtgärder
            för vissa handikappgrupper, i synnerhet när det gäller vården
            av mycket små barn. Jag vet att några handikapporganisationer
            har gjort inventeringar av problemen och har idéer om vad som
            borde göras. För min del tycker jag det vore mycket bra om handikapputredningen
            i sitt fortsatta arbete ville inhämta kunskaper om det som organisationerna
            har gjort för att få en del idéer om vad man ytterligare skulle
            kunna överväga.
          </note>
          <note>
            Utredningen har redan nu ett utomordentligt stort arbetsfält
            och tvingas till en del hårda prioriteringar för att komma igenom
            väldiga material man har på sitt bord. Detta tycker jag talar
            emot att ge utredningen tilläggsdirektiv.
          </note>
          <note>
            Jag pressar utredningen för att den skall hålla tidtabellen.
            Det är ett skäl som talar emot att i detta sena skede ge utredningen
            tilläggsdirektiv. Jag menar att en del arbeten också borde kunna
            göras specifikt för dessa grupper.
          </note>
          <note>
            Anf. 113 INGRID RONNE-BJÖRKQVIST
          </note>
          <note>
            (fp):
          </note>
          <note>
            Fru talman! Det som gjorde mig oroad var just vetskapen om att
            utredningen var i slutet av sitt arbete. Det var därför jag kände
            att det var viktigt att få höra om regeringen är angelägen om
            att få denna utredning gjord.
          </note>
          <note>
            I direktiven lyfts stöd till barn och ungdomar fram, och där
            skulle det kanske helst ha stått ''frågan om stöd till barn, ungdomar
            och föräldrar''. För de sex partier som skrev motionen och för
            oss i utskottet är det en väldigt viktigt fråga. Jag hoppas åtminstone
            att debattprotokollet skickas till utredningen med en påstötning
            om att den är en sak som är så viktig att den bör ta tag i den
            i sista minuten innan de är klara med utredningen.
          </note>
          <note>
            Överläggningen var härmed avslutad.
          </note>
          <note>
            18 § Svar på fråga 1990/91:128 om den sammanslaga försäkrings-
            och kammarrätten i
          </note>
          <note>
            Stockholm
          </note>
          <note>
            Anf. 114 Justitieminister LAILA FREIVALDS
          </note>
          <note>
            (s):
          </note>
          <note>
            Fru talman! Pär Granstedt har frågat mig om hur lokaliseringsfrågan
            för en samordnad försäkringsrätt och kammarrätt skall lösas i
          </note>
          <note>
            Stockholmsområdet med hänsyn till arbetsplatsernas fördelning
            i regionen.
          </note>
          <note>
            Det principbeslut som riksdagen fattade våren 1990
          </note>
          <note>
            innebar att försäkringsrätterna och kammarrätterna skulle samordnas
            fr.o.m. den 1 juli
          </note>
          <note>
            1991. Sedan dess har domstolsverket på regeringens uppdrag närmare
            utrett bl.a. olika organisatoriska frågor som hänger samman med
            beslutet.
          </note>
          <note>
            Frågan om hur samordningen mellan försäkringsrätterna och de
            allmänna förvaltningsdomstolarna närmare skall gå till bereds
            nu inom regeringskansliet.
          </note>
          <note>
            Det alternativ som vi nu arbetar med i departementet är att länsrätten
            skall vara första domstolsinstans i socialförsäkringsmål. Länsrättens
            avgörande skall kunna överklagas till kammarrätten, vars avgörande
            i sin tur skall överklagas till försäkringsöverdomstolen. De nuvarande
            försäkringsrätterna kommer med denna lösning att finnas kvar under
            ett övergångsskede för att nedbringa de stora balanserna av oavgjorda
            mål som nu finns.
          </note>
          <note>
            Det här innebär att det behövs en avsevärt mindre utbyggnad av
            kammarrätten i Stockholm än vad en samordning enbart med kammarrätterna
            skulle medföra. Personalen på försäkringsrätten i Handen kommer
            i största möjliga utsträckning att beredas arbete på i första
            hand kammarrätten i Stockholm eller på någon av de länsrätter
            som sorterar under kammarrätten i Stockholm. Jag har inga planer
            på att föreslå någon omlokalisering av dessa domstolar. Vad gäller
            nya arbetstillfällen i Handen som helt eller delvis skulle kunna
            ersätta dem som försvinner, pågår en diskussion om vilka lösningar
            som skulle kunna vara möjliga.
          </note>
          <note>
            Förste vice talmannen konstaterade att frågeställaren var frånvarande
            i kammaren och förklarade överläggningen avslutad.
          </note>
          <note>
            19 § Svar på fråga 1990/91:148 om åtgärder mot ökat antal bilstölder
            m.m.
          </note>
          <note>
            Anf. 115 Justitieminister LAILA FREIVALDS
          </note>
          <note>
            (s):
          </note>
          <note>
            Fru talman! Birger Andersson har frågat mig hur jag ser på utvecklingen
            när det gäller stölder av och stölder från bilar och vilka åtgärder
            jag är beredd att vidta.
          </note>
          <note>
            Birger Anderssons fråga gäller ett viktigt kriminalpolitiskt
            problem. Biltillgrepp och tillgrepp från fordon svarade år 1989
            för över 20 %
          </note>
          <note>
            av det totala antalet anmälda brott. Som Birger
          </note>
          <note>
            Andersson redovisat i sin fråga har ökningstakten också varit
            hög under senare år.
          </note>
          <note>
            Självfallet är det då också viktigt att vi försöker att hitta
            effektiva motåtgärder. För att kunna lyckas med detta är det nödvändigt
            med samarbete mellan olika myndigheter, organisationer och grupper
            som kan bidra till arbetet. Ett sådant samarbete pågår också under
            beteckningen Samverkan mot brott.
          </note>
          <note>
            Det finns bl.a. en central samordningsgrupp som rikspolischefen
            är ordförande i.
          </note>
          <note>
            I september anordnade samordningsgruppen ett brett upplagt seminarium
            som behandlade den här typen av brottslighet. Under seminariet
            behandlades bl.a. frågan om stöldskydd i bilar och standardarbete
            för billarm och billås.
          </note>
          <note>
            Rikspolisstyrelsen har också tidigare publicerat en särskild
            rapport om åtgärder mot bilbrotten
          </note>
          <note>
            (RPS/RAPPORT 1987:3) som utarbetats inom
          </note>
          <note>
            Samverkan mot brott. Rapporten innehåller en utförlig analys
            av brottsligheten och ett omfattande åtgärdsprogram. Här finns
            många goda idéer som ännu inte har förverkligats.
          </note>
          <note>
            Åtgärder för att förbättra stöldskyddet och höja upptäcktsriskerna
            är säkerligen de som är mest effektiva för att minska bilbrottsligheten.
            Eftersom
          </note>
          <note>
            Birger Andersson ställt sin fråga till mig antar jag att han
            också är intresserad av påföljdssidan. Jag vill då säga att de
            straffskalor som gäller för de aktuella brotten i och för sig
            är fullt tillräckliga. Det finns dock vissa ofullkomligheter av
            närmast teknisk art som vi arbetar med inom justitiedepartementet.
          </note>
          <note type="speaker">
            Anf. 116 BIRGER ANDERSSON (c):
          </note>
          <note>
            Fru talman! Jag vill börja med att tacka justitieministern för
            svaret, som jag nog tycker är ganska allmänt hållet. Jag hade
            hoppats på litet mer konkreta förslag.
          </note>
          <note>
            Brottsutvecklingen när det gäller bilstölder och stölder från
            bilar är helt oacceptabel. Som jag ser det har vi nått en helt
            oacceptabel nivå. Jag har visat med statistik att nivån är alldeles
            för hög, och det har ju också justitieministern sagt att hon instämmer
            i.
          </note>
          <note>
            Nu hänvisar justitieministern till ett bilbrottsseminarium. Jag
            var en av dem som var med där, och tyvärr var jag väl den ende
            politikern från kammaren som var närvarande, trots att alla partier
            var inbjudna liksom även justitieministern.
          </note>
          <note>
            Där fick vi, det är riktigt, en mycket bred information.
          </note>
          <note>
            Jag vill nämna några exempel. Det är åtta gånger vanligare att
            bilar stjäls i Sverige än i Västtyskland, och det är fyra gånger
            vanligare i Sverige än i
          </note>
          <note>
            Finland. Bilstölder begås i stor utsträckning av ungdomar i åldern
            14--18 år. Tillfällighetsbrotten omfattar ca 85 %. Bilar stjäls
            för nöjesåkning eller för tillfälligt transportbehov. Ca 10 %
            av alla dödsolyckor i trafiken orsakas av biltjuvar, och antalet
            skadade personer är mycket högt. Bilar stjäls och förs ut ur landet.
            Man tar dem tydligen med sig, och sedan försvinner de helt enkelt.
          </note>
          <note>
            Uppemot 15 000 bilstereoapparater stjäls per månad. Många av
            dessa apparater hamnar i andra länder. Det är skrämmande statistik.
          </note>
          <note>
            Jag vill sedan fråga justitieministern om något som enligt min
            uppfattning är extra allvarligt, nämligen att antalet uppklarade
            bilbrott har sjunkit under hela 80-talet. Vad vill justitieministern
            göra för att höja uppklarandeprocenten?
          </note>
          <note>
            Anf. 117 Justitieminister LAILA FREIVALDS
          </note>
          <note>
            (s):
          </note>
          <note>
            Fru talman! Birger Andersson efterlyste mera konkreta förslag.
            Jag vet inte vad i den uppräkning som därefter följde som innebar
            konkreta förslag.
          </note>
          <note>
            Jag lyssnade med stort intresse, men jag uppfattade inte något.
          </note>
          <note>
            Min uppfattning är att detta är en allvarlig fråga som kräver
            ett oerhört brett åtgärdsprogram. De initiativ som vi har tagit
            har lett till att det nu bedrivs ett arbete lokalt, regionalt
            och centralt för att på ett brett sätt angripa den här brottsligheten.
          </note>
          <note>
            I det arbetet finns en mängd konkreta förslag som förhoppningsvis
            så småningom också kommer att leda till att den dystra statistiken
            vänder nedåt.
          </note>
          <note>
            Låt mig t.ex. peka på en intressant frågeställning, som jag vet
            att många av dem som arbetar med dessa frågor intresserar sig
            för och som kan leda till förändringar även i Sverige.
          </note>
          <note>
            Västtyskland har på detta område inte haft samma negativa utveckling
            som vi. Kan detta möjligtvis ha ett samband med att man där införde
            tvingande lagstiftning när det gäller billås? Det kan nämligen
            avläsas i den västtyska statistiken att det hade en påtaglig effekt.
          </note>
          <note>
            Det är i fråga om den typen av överväganden som vi har anledning
            att gå vidare. De som arbetar med de här frågorna kommer, till
            skillnad från Birger
          </note>
          <note>
            Andersson, säkerligen att lägga fram konkreta förslag även till
            lagändringar som kan vara nödvändiga i det här sammanhanget.
          </note>
          <note>
            Antalet uppklarade brott är lågt, oacceptabelt lågt, och det
            sjunker. Jag tror dess värre inte att vi kan höja denna siffra
            genom lagstiftningsåtgärder, utan det kan ske genom effektiva
            insatser från polisens sida.
          </note>
          <note type="speaker">
            Anf. 118 BIRGER ANDERSSON (c):
          </note>
          <note>
            Fru talman! Jag vill när det gäller antalet uppklarade biltillgrepp
            nämna ett par siffror ur
          </note>
          <note>
            Rättsstatistisk årsbok. Antalet uppklarade biltillgrepp 1989
            var 12 %. När det gäller stöld från motordrivet fortskaffningsmedel,
            dvs. i allmänhet bilar, var det 3 %. Det är enligt min uppfattning
            en skrämmande låg uppklarandeprocent, och den har också sjunkit
            ganska kraftigt under hela 80-talet.
          </note>
          <note>
            Jag hoppas att justitieministern tar den centrala samordningsgruppens
            funderingar på verkligt allvar.
          </note>
          <note>
            Vad gäller påföljden säger justitieministern att vi har fullt
            tillräckliga straffskalor, och det är möjligt.
          </note>
          <note>
            Men det finns en stor skillnad mellan Västtyskland och Sverige,
            nämligen att vi i Sverige har en lagstiftning om godtrosförvärv,
            som leder till att man när man har köpt t.ex. en stulen bilstereo
            i stort sett kan säga att förvärvet har skett i god tro.
          </note>
          <note>
            Eftersom justitieministern själv har kommit in på lagstiftningssidan
            skulle jag vilja fråga: Är justitieministern beredd att skärpa
            reglerna när det gäller lagen om godtrosförvärv av lösöre?
          </note>
          <note>
            Anf. 119 Justitieminister LAILA FREIVALDS
          </note>
          <note>
            (s):
          </note>
          <note>
            Fru talman! Jag kan försäkra Birger Andersson att vi i justitiedepartementet
            kommer att ta förslag från den centrala gruppen på största allvar.
            Jag hoppas att Birger Andersson också kan komma med något konkret
            förslag till åtgärder som jag kan vidta. Jag skall gärna effektuera
            dem.
          </note>
          <note>
            Frågan om godtrosförvärv är kopplad till frågan om häleri. Det
            är onekligen så att brotten antagligen skulle minska i omfattning
            om det inte fanns några som köpte de stulna bilarna. Men de skulle
            inte minska i så stor omfattning, eftersom närmare 95 %
          </note>
          <note>
            av de bilar som stjäls också återfinns. Det är alltså en ganska
            liten andel som säljs vidare. Där finns antagligen en del av den
            organiserade brottsligheten, och det är en allvarlig brottslighet,
            som måste angripas.
          </note>
          <note>
            I fråga om häleribestämmelserna genomförde vi nyligen en ändring
            för att så att säga effektivisera angreppet från det hållet. Vi
            skärpte kraven på dem som köper varor när det finns en risk för
            att det är fråga om stöldgods.
          </note>
          <note type="speaker">
            Anf. 120 BIRGER ANDERSSON (c):
          </note>
          <note>
            Fru talman! Jag tackar för möjligheterna att få lämna en åtgärdsförslagslista
            till justitieministern.
          </note>
          <note>
            Det gör jag gärna.
          </note>
          <note>
            Jag vill nämna ytterligare några saker. Jag har ju redan nämnt
            den låga uppklarandeprocenten. Vi bör alltså ha en effektivare
            brottsbekämpning, och vi måste ställa högre krav på biltillverkarna.
            Vi måste, som jag ser det, skärpa lagen om godtrosförvärv. Jag
            skulle också kunna räkna upp ganska många andra saker.
          </note>
          <note>
            Jag vill speciellt tacka justitieministern för att justitieministern
            liksom jag har klart för sig allvaret i den här frågan. Då finns
            det goda förhoppningar om att justitieministern skyndar på detta
            så att det verkligen vidtas åtgärder för att dels höja uppklarandeprocenten,
            dels minska antalet brott.
          </note>
          <note>
            Detta antal är högre än 20 %. Det står i svaret att antalet är
            över 20 %, men det vore kanske lika riktigt att säga att siffran
            ligger över 30 %. Så hög är faktiskt siffran.
          </note>
          <note>
            Anf. 121 Justitieminister LAILA FREIVALDS
          </note>
          <note>
            (s):
          </note>
          <note>
            Fru talman! Jag måste dock ställa frågan till Birger
          </note>
          <note>
            Andersson: Vad är det jag skall skynda på?
          </note>
          <note type="speaker">
            Anf. 122 BIRGER ANDERSSON (c):
          </note>
          <note>
            Fru talman! Jag har redan nämnt några saker. Det kanske behövs
            bättre resurser till exempelvis polis och tull. Vi har ju genom
            siffrorna i Rättsstatistisk årsbok kommit underfund med att uppklarandeprocenten
            var skrämmande låg. 1980
          </note>
          <note>
            var den 21 % och 1989 var den 12 %.
          </note>
          <note>
            Uppklarandeprocenten för stölder av motordrivet fortskaffningsmedel
            var 5 % år 1980 och 3 % år
          </note>
          <note>
            1989. Vi kan väl inte acceptera en sådan utveckling.
          </note>
          <note>
            Eller menar verkligen justitieministern det?
          </note>
          <note>
            Anf. 123 Justitieminister LAILA FREIVALDS
          </note>
          <note>
            (s):
          </note>
          <note>
            Fru talman! Jag noterar att det alltså inte var någonting som
            jag i min egenskap av justitieminister skulle skynda på.
          </note>
          <note type="speaker">
            Anf. 124 BIRGER ANDERSSON (c):
          </note>
          <note>
            Fru talman! Jag hoppas givetvis att justitieministern, som nu
            för den här diskussionen med mig, har möjlighet att informera
            övriga statsråd så att hela regeringen tillsammans kan göra en
            insats. Det kanske finns förhoppningar om att detta kan visa sig
            i den budgetproposition som läggs fram i januari.
          </note>
          <note>
            Anf. 125 Justitieminister LAILA FREIVALDS
          </note>
          <note>
            (s):
          </note>
          <note>
            Fru talman! Det lovar jag att göra.
          </note>
          <note type="speaker">
            Anf. 126 BIRGER ANDERSSON (c):
          </note>
          <note>
            Fru talman! Jag tackar justititeministern.
          </note>
          <note>
            Överläggningen var härmed avslutad.
          </note>
          <note>
            20 § Svar på fråga 1990/91:111 om klädesbidrag till asylsökande
          </note>
          <note type="speaker">
            Anf. 127 Statsrådet MAJ-LIS LÖÖW (s):
          </note>
          <note>
            Fru talman! Ragnhild Pohanka har frågat mig om det är sant att
            man inte längre beviljar schablonbidrag för vinterkläder till
            alla asylsökande och i så fall varför.
          </note>
          <note>
            Jag vill inledningsvis säga att det aldrig har varit meningen
            att det schablonmässigt skulle utgå något bidrag till vinterkläder
            till asylsökande. Sådant bidrag kan däremot ingå i de särskilda
            bidrag som invandrarverket, enligt lagen om bistånd åt asylsökande,
            kan bevilja en utlänning som har behov men saknar egna medel.
            Invandrarverket har härvidlag haft vissa riktpunkter för vad som
            maximalt bör utgå i bidrag till vinterkläder. Dessa maximibelopp
            har alltså inte haft karaktär av schablonbidrag.
          </note>
          <note>
            Enligt vad jag erfarit har invandrarverket för avsikt att i sina
            riktlinjer ta bort dessa maximibelopp.
          </note>
          <note>
            Utgångspunkten är att en individuell prövning skall göras i varje
            enskilt ärende.
          </note>
          <note>
            Svaret på Ragnhild Pohankas fråga är alltså att asylsökande som
            efter en individuell prövning har behov av vinterkläder och inte
            själva har pengar att köpa för även fortsättningsvis kommer att
            erhålla nödvändiga bidrag till vinterkläder.
          </note>
          <note type="speaker">
            Anf. 128 RAGNHILD POHANKA (mp):
          </note>
          <note>
            Fru talman! Jag får tacka för svaret.
          </note>
          <note>
            Jag har fått uppgifter från invandrarverkets flykting- och invandraravdelning
            om att flyktingar inte skall kunna få vinterkläder två år i följd.
            Det är ju sorgligt nog så att en del flyktingar får vänta på asyl
            längre tid än ett år. De kan få uppleva två höstar här. Man har
            sagt att dessa flyktingar inte skall få några pengar och att de
            i stället skall spara av sitt dagbidrag på 27 kr. Jag kan inte
            förstå hur man skall kunna spara till vinterkläder med 27 kr.
          </note>
          <note>
            per dag och att begreppet vinterkläder inte längre finns. Kan
            det vara rimligt? Detta har chefen för en asylförläggning sagt.
          </note>
          <note type="speaker">
            Anf. 129 Statsrådet MAJ-LIS LÖÖW (s):
          </note>
          <note>
            Fru talman! Jag anser i och för sig att jag redan har svarat
            på frågan. Det sker en behovsprövning, men det kan självfallet
            uppstå en sådan situation att man fått vinterkläder förra vintern
            som även går att använda denna vinter.
          </note>
          <note type="speaker">
            Anf. 130 RAGNHILD POHANKA (mp):
          </note>
          <note>
            Fru talman! Självfallet kan de gå att använda om det är fråga
            om vuxna människor. Men när det gäller barn kan dessa ha vuxit
            ur kläderna och inte ha någon möjlighet att använda dem. Jag är
            tacksam för svaret. Det låter mer hoppfullt än hur verkligheten
            har sett ut på en del flyktingförläggningar. Detta svar skall
            jag vidarebefordra så att dessa människor får vinterkläder efter
            behov.
          </note>
          <note>
            Överläggningen var härmed avslutad.
          </note>
          <note>
            21 § Svar på fråga 1990/91:136 om möjligheten till legitimation
            för flyktingar med utländsk sjukvårdsutbildning
          </note>
          <note>
            Anf. 131 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Fru talman! Göran Ericsson har frågat statsrådet
          </note>
          <note>
            Maj-Lis Lööw om vilken myndighet som är ansvarig för den projektverksamhet
            som under år
          </note>
          <note>
            1990 startat i ett antal landsting för att ge flyktingar med
            utländsk sjukvårdsutbildning möjligheter till svensk legitimation
            samt vilka åtgärder statsrådet avser att vidta så att verksamheten
            kan permanentas till gagn inte minst för landsting med låg läkartäthet.
            Arbetet inom regeringen är så fördelat att det är jag som skall
            svara på frågan.
          </note>
          <note>
            Det är socialstyrelsen som svarar för de vårdyrkesgrupper som
            omfattas av bestämmelser om legitimation. Styrelsen skall bedöma
            berörda invandrares utbildnings- och yrkesbakgrund och föreskriva
            erforderlig komplettering för svensk legitimation.
          </note>
          <note>
            Den projektverksamhet som Göran Ericsson frågar om startade redan
            år 1988 i Östergötlands län.
          </note>
          <note>
            Under de två senaste åren har därefter ett tiotal projekt påbörjats
            i olika delar av landet i syfte att underlätta och förkorta vägen
            till arbete och legitimation för flyktingar och invandrare med
            medicinsk högskoleutbildning. Sammanlagt 260
          </note>
          <note>
            personer deltar i eller har genomfört utbildningen i dessa projekt.
            Projekten som vilar på ett samarbete mellan länsarbetsnämnd och
            sjukvårdshuvudman innehåller anpassade utbildningar i svenska
            språket, praktik samt kompletterande medicinsk utbildning.
          </note>
          <note>
            Deltagarna skall efter genomförd utbildning avlägga språkprov
            och prov i författningskunskap på sjukvårdsområdet samt genomgå
            en såväl teoretisk som praktisk kompetensbedömning.
          </note>
          <note>
            Socialstyrelsen utfärdade år 1989 legitimationer för
          </note>
          <note>
            79 läkare, 46 sjuksköterskor, 34 sjukgymnaster och
          </note>
          <note>
            5 psykologer med utomnordisk utbildning. Dessa siffror kan tyckas
            vara relativt låga, men skall ses mot bakgrund av att resultaten
            av projektverksamheten ännu inte har slagit igenom fullt ut samt
            att tillgängliga resurser i vissa fall satt gränser för kursutbud
            och genomströmningstakt.
          </note>
          <note>
            För närvarande pågår en utvärdering, som beräknas vara klar vid
            årsskiftet 1990-1991, av de erfarenheter som vunnits av verksamheten
            hittills.
          </note>
          <note>
            Avsikten med utvärderingen, som initierats av
          </note>
          <note>
            Landstingsförbundet, Svenska Kommunförbundet, socialstyrelsen,
            arbetsmarknadsstyrelsen och statens invandrarverk, är att få kunskaper
            om hur projekten initierats, förankrats och genomförts lokalt.
            Dessutom förväntas utvärderingen ge ett underlag för att bedöma
            om metoden kan utvecklas inom andra yrkesområden och hur ansvarsfördelningen
            i så fall bör se ut.
          </note>
          <note>
            Förste vice talmannen konstaterade att frågeställaren inte var
            närvarande i kammaren och förklarade överläggningen avslutad.
          </note>
          <note>
            22 § Svar på fråga 1990/91:147 om tidpunkten för förslag om förändrad
            egenavgift i arbetslöshetsförsäkringen
          </note>
          <note>
            Anf. 132 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Fru talman! Elver Jonsson har frågat mig när regeringen avser
            att lägga fram förslag om en förändrad egenavgift i arbetslöshetsförsäkringen.
          </note>
          <note>
            I den mellan regeringen och folkpartiet i våras träffade överenskommelsen
            om ekonomiskpolitisk åtstramning ingick som ett inslag en sänkning
            av statsbidraget till arbetslöshetskassorna. I 1990 års kompletteringsproposition
            (prop. 1989/90:150
          </note>
          <note>
            bil. 1) angav regeringen därefter ett handlingsprogram i tio
            punkter för att komma till rätta med den överhettade ekonomin.
            Under punkten åtta i handlingsprogrammet finns åtgärder för att
            dämpa den privata konsumtionen. Där angavs att, som ett led i
            finansieringen av arbetslöshetsförsäkringssystemet, egenavgiften,
            dvs. den del av medlemsavgiften som skall bidra till finansieringen
            av just arbetslöshetsförsäkringen, borde höjas. Det slås fast
            att avgifternas andel av finansieringen bör öka från 5 % till
            10 %.
          </note>
          <note>
            Utformningen och konsekvenserna av en höjning av egenavgiften
            visade sig emellertid mer komplicerade än vad som angavs i kompletteringspropositionen.
            Efter kontakter med folkpartiet blev det klart att det var nödvändigt
            att närmare utreda saken. Det gällde inte bara att utreda formerna
            för en höjning av egenavgiften utan också analysera konsekvenserna
            av en sådan höjning.
          </note>
          <note>
            Jag kan nu meddela Elver Jonsson att jag inom de närmaste dagarna
            har för avsikt att föreslå regeringen att tillkalla en särskild
            utredare med uppgift att bl.a. analysera konsekvenserna av och
            föreslå formerna för en höjning av egenavgiften i arbetslöshetsförsäkringen.
            Jag vill också avslutningsvis meddela Elver Jonsson att jag i
            alla dessa delar har samrått med folkpartiet.
          </note>
          <note type="speaker">
            Anf. 133 ELVER JONSSON (fp):
          </note>
          <note>
            Fru talman! Jag tackar statsrådet för svaret. Min fråga var närmast
            en efterlysning. Det har, precis som arbetsmarknadsministern säger,
            träffats en överenskommelse som fastlagts av riksdagen.
          </note>
          <note>
            Sedan har det gått nästan ett halvår och ingenting har hänt.
          </note>
          <note>
            Nu säger Mona Sahlin att detta inte är så enkelt, och det är
            naturligtvis riktigt. Frågan behöver både analyseras och utredas.
            Men jag tycker att det är märkligt att regeringen har väntat i
            flera månader med att sätta i gång ett arbete. Nu kan man ju inte,
            fru talman, iscensätta någonting om det inte görs ett utredningsarbete
            som kan vara färdigt före årsskiftet, och det skulle förvåna mig.
          </note>
          <note>
            Den överenskommelse som har träffats är bra.
          </note>
          <note>
            Inom parentes sagt blir de uppgörelser som regeringen träffar
            med folkpartiet i regel bra. Men det räcker inte att göra upp
            och säga: Nu har vi samrått och är överens. Det är handling som
            efterlyses. Jag vill fråga arbetsmarknadsministern:
          </note>
          <note>
            När vi nu är överens om vad som i sak bör göras och vad detta
            bör leda fram till, kan man då förvänta sig att regeringen i sina
            direktiv också anger att ett förslag skall komma fram mycket snabbt?
            Vi har ju tappat flera månader. Det skulle vara välgörande om
            arbetsmarknadsministern kunde komplettera med löftet att hålla
            högsta möjliga fart inte bara in i riksdagens kammare utan också
            i regeringsarbetet.
          </note>
          <note>
            Anf. 134 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Fru talman! Socialdemokraterna brukar stå för sina överenskommelser.
            Det skall vi självfallet göra också i detta fall. Jag vill betona
            att det var mycket viktigt både för oss och folkpartiet att detta
            förslag var ett led i en ekonomisk åtstramning. Det handlade om
            att få ner den privata konsumtionen.
          </note>
          <note>
            Det är därför mycket viktigt att höjningen utformas så att det
            är den enskildes avgift som höjs.
          </note>
          <note>
            Det var detta som visade sig mer komplicerat. Om man nu genomförde
            en höjning rakt av skulle det snarare bli de fackliga organisationernas
            kassor som dränerades genom denna åtstramning och icke den enskilde.
            Vi har varit överens om att hitta en smidig väg att genomföra
            detta.
          </note>
          <note>
            Jag kan lova att de utredningar som jag tillsätter, och så också
            denna, kommer att arbeta så skyndsamt och effektivt som kan krävas.
          </note>
          <note type="speaker">
            Anf. 135 ELVER JONSSON (fp):
          </note>
          <note>
            Fru talman! Jag är tacksam för den kompletteringen, och jag tar
            Mona Sahlin på orden. Jag har svårt att se vad den nuvarande arbetsmarknadsministern
            inte skulle ha uppfyllt när det gäller löften. Problemet har varit
            att det funnits gamla försummelser och försyndelser.
          </note>
          <note>
            Socialdemokraterna lättade i opposition från verkligheten och
            kom med en överbudspolitik, som lade grunden för väldigt många
            av de svåra problem som vi har i dag. Därför är tillnyktringen
            hos regeringen på dessa punkter välgörande, och det är bra att
            Mona Sahlin vill ta sig an dessa frågor och sätta högsta fart
            framåt. Detta är en angelägen förändring och dessutom en förbättring
            också för arbetstagarna. Jag vill önska lycka till så att vi snabbt
            får ett förslag framlagt här i riksdagen.
          </note>
          <note>
            Anf. 136 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Fru talman! Vi skall väl inte analysera hela den förda politiken
            i den här debatten. Jag önskar också folkpartiet tillnyktring
            när det gäller att välja partner i överenskommelser. Jag hoppas
            att de mycket framgångsrika åtgärder som vi vidtog i våras dels
            skall fullföljas, dels skall få effekt. Jag hoppas också att det
            betyder att ni kan överväga samarbetspartner även när det gäller
            andra frågor än den här.
          </note>
          <note type="speaker">
            Anf. 137 ELVER JONSSON (fp):
          </note>
          <note>
            Fru talman! Jag vill inte undanhålla att jag gärna ser uppgörelser
            mellan skilda partier. Det viktiga är resultatet, arbetsmarknadsministern,
            och resultatet i våras för de ekonomisk-politiska åtgärder som
            folkpartiet och regeringen kom överens om blev gott. Vi kan gärna
            fortsätta att träffa överenskommelser, men vi skall inte i förväg
            döma ut sällskapet, utan det gäller att se till vad riksdagen
            kan åstadkomma till fördel för arbetstagare och för hela arbetsmarknaden.
            Får vi inte en god samhällsekonomi, blir det mycket bekymmersamt
            på arbetsmarknaden. Så här långt är vi överens och jag vill återigen
            säga att det är mycket angeläget att förslaget kommer snabbt.
          </note>
          <note>
            Överläggningen var härmed avslutad.
          </note>
          <note>
            23 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1990/91:51 till socialförsäkringsutskottet
          </note>
          <note>
            Skrivelse
          </note>
          <note>
            1990/91:15 till konstitutionsutskottet
          </note>
          <note>
            Förslag
          </note>
          <note>
            1990/91:10 till konstitutionsutskottet
          </note>
          <note>
            Redogörelse
          </note>
          <note>
            1990/91:1 till konstitutionsutskottet
          </note>
          <note>
            Motionerna
          </note>
          <note>
            1990/91:Fi4--Fi6 till finansutskottet
          </note>
          <note>
            1990/91:N7 till näringsutskottet
          </note>
          <note>
            1990/91:So9--So23 till socialutskottet
          </note>
          <note>
            1990/91:Ub1--Ub39 till utbildningsutskottet
          </note>
          <note>
            1990/91:N8--N10 till näringsutskottet
          </note>
          <note>
            1990/91:Sk13 till skatteutskottet
          </note>
          <note>
            1990/91:Bo1--Bo10 till bostadsutskottet
          </note>
          <note>
            1990/91:Sk14 till skatteutskottet
          </note>
          <note>
            1990/91:K5--K10 till konstitutionsutskottet
          </note>
          <note>
            1990/91:N11 till näringsutskottet
          </note>
          <note>
            24 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Justitieutskottets betänkanden 1990/91:JuU2--
          </note>
          <note>
            JuU4
          </note>
          <note>
            Försvarsutskottets betänkanden 1990/91:FöU1--
          </note>
          <note>
            FöU4
          </note>
          <note>
            Trafikutskottets betänkande 1990/91:TU4
          </note>
          <note>
            Näringsutskottets betänkanden 1990/91:NU3 och
          </note>
          <note>
            NU5
          </note>
          <note>
            Bostadsutskottets betänkande 1990/91:BoU3
          </note>
          <note>
            25 § Bordläggning
          </note>
          <note>
            Anmäldes och bordlades
          </note>
          <note>
            Propositionerna
          </note>
          <note>
            1990/91:25 Förslag om tilläggsbudget I till statsbudgeten för
            budgetåret 1990/91
          </note>
          <note>
            1990/91:53 Lag om folkbokföringsregister, m.m.
          </note>
          <note>
            1990/91:57 Upphävande av lagen om dubbelbeskattningsavtal mellan
            Sverige och Tyska
          </note>
          <note>
            Demokratiska Republiken m.m.
          </note>
          <note>
            Motionerna
          </note>
          <note>
            med anledning av prop 1990/91:16 Svenskt medlemskap i Europeiska
            banken för återuppbyggnad och utveckling
          </note>
          <note>
            1990/91:U1 av Lars Werner m.fl. (v)
          </note>
          <note>
            1990/91:U2 av Per Gahrton m.fl. (mp)
          </note>
          <note>
            med anledning av prop. 1990/91:27 Vissa lagstiftningsåtgärder
            till följd av beslutet om ny regional statlig förvaltning
          </note>
          <note>
            1990/91:Bo11 av Knut Billing m.fl. (m)
          </note>
          <note>
            1990/91:Bo12 av Agne Hansson m.fl. (c)
          </note>
          <note>
            1990/91:Bo13 av Erling Bager m.fl. (fp)
          </note>
          <note>
            1990/91:Bo14 av Claes Roxbergh m.fl. (mp)
          </note>
          <note>
            med anledning av prop. 1990/91:39 Den ekonomiska politiken på
            medellång sikt
          </note>
          <note>
            1990/91:Fi7 av Bengt Westerberg m.fl. (fp)
          </note>
          <note>
            1990/91:Fi8 av Lars Werner m.fl. (v)
          </note>
          <note>
            1990/91:Fi9 av Inger Schörling m.fl. (mp)
          </note>
          <note>
            1990/91:Fi 10 av Carl Bildt m.fl. (m)
          </note>
          <note>
            1990/91:Fi11 av Olof Johansson m.fl. (c)
          </note>
          <note>
            med anledning av prop. 1990/91:40 Ändrade kapitaltäckningsregler
            med anledning av skattereformen, m.m.
          </note>
          <note>
            1990/91:N12 av Håkan Hansson (c)
          </note>
          <note>
            med anledning av prop. 1990/91:43 Ändring i lagen
          </note>
          <note>
            (1985:193) om internationell järnvägstrafik:
          </note>
          <note>
            1990/91:L15 av Elisabet Franzén m.fl. (mp)
          </note>
          <note>
            26 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 5 november
          </note>
          <note type="speaker">
            1990/91:77 av Ragnhild Pohanka (m) till justitieministern om
            brott med rasistiska inslag:
          </note>
          <note>
            Under våren, sommaren och hösten har vi med jämna mellanrum läst
            i tidningar och sett på TV hur den ena flyktingförläggningen efter
            den andra utsatts för olika våldshandlingar riktade mot de asylsökande
            som bor där.
          </note>
          <note>
            Hemmagjorda bomber har slängts in genom fönster, korsbränning
            har förekommit och de asylsökande har utsatts för hot, både muntligt
            och skriftligt.
          </note>
          <note>
            Efter att ha besökt ett antal förläggningar har jag också erfarit
            att man på flera håll inte velat anmäla alla tillbud för att inte
            ge för mycket uppmärksamhet åt dem.
          </note>
          <note>
            Dessa tillbud har ett klart rasistiskt förtecken.
          </note>
          <note>
            Hur många brott med rasistiska förtecken som förekommer ute i
            samhället, har jag inte kunnat få fram siffror på.
          </note>
          <note>
            Rasistiska organisationer har hittills inte berörts av något
            föreningsförbud, något som miljöpartiet de gröna anser blir mer
            och mer aktuellt.
          </note>
          <note>
            Med anledning av ovanstående vill jag fråga om justitieministern
            är beredd
          </note>
          <note>
            1. att ta initiativ för att få fram statistik över hur många
            invandrare--flyktingar som ute i samhället utsätts för brott som
            kan anses rasistiska,
          </note>
          <note>
            2. att verka för ett förbud mot organisationer, som har etnisk
            diskriminering på sitt program eller utför rasistiska handlingar,
          </note>
          <note>
            3. att verka för att regeringen och/eller justitieministern kraftfullt
            fördömer de brott, som under det senaste året förekommit på flyktingförläggningar
            och i närheten av dem samt
          </note>
          <note>
            4. att arbeta för att dessa brott utreds och motverkas.
          </note>
          <note type="speaker">
            1990/91:78 av Ragnhild Pohanka (mp) till miljöministern om Dalälven:
          </note>
          <note>
            Socialdemokraterna i länet tog 1985 initiativ till en kampanj
            för en ren Dalälv, en kampanj som miljöpartiet i Dalarna hälsade
            med tillfredsställelse.
          </note>
          <note>
            Miljöministern och Dalälvsdelegationen sade 1988:
          </note>
          <note>
            ''Med hänsyn till den stora förekomsten av giftiga metaller i
            Dalälven och det stadigt ökade påslaget av dessa i Östersjön anser
            vi att varje möjlig reduktion av metallutsläpp till Dalälven skall
            eftersträvas.''
          </note>
          <note>
            Nu har delegationen uppenbarligen backat från denna sin målsättning.
            De planerade åtgärderna för täckning av gruvavfall, rening av
            lakvatten och återvinning av metall ur gruvvarpar skärs ned från
            den 90-procentsnivå som är möjlig och som riksdagen sedermera
            beslutat om till en läckageminskning på 75 %. Delegationens ordförande
            Sten Wickbom har låtit meddela att han tycker att det blir för
            dyrt och att pengarna med fördel i stället kan placeras i Polen.
          </note>
          <note>
            Under de här åren har olika alster och utredningar om älven avlöst
            varandra, såsom t.ex. Dalälvens vatten ISSN 0283/3867, Dalälven
            en miljösatsning
          </note>
          <note>
            SOU 1988:34 och Utsläpp till Dalälven 1990-09-11.
          </note>
          <note>
            Hälften av länets reningsverk fungerar otillfredsställande och
            fortfarande läcker gruvvarpar och avfallshögar. Halva tiden fram
            till
          </note>
          <note>
            1995 har gått och miljöpartiet de gröna undrar om löftet kommer
            att hållas på andra områden än när det gäller tungmetaller.
          </note>
          <note>
            Med anledning av ovanstående vill jag ställa följande frågor:
          </note>
          <note>
            1. Kommer miljöministern att reagera på den lägre ambitionen
            när det gäller tungmetallutsläpp och verka för att ''varje möjlig
            reduktion av metallutsläpp till Dalälven'' också i fortsättningen
            av målet?
          </note>
          <note>
            2. Kommer miljöministern att motverka eventuellt förslag att
            sända pengar av Dalälvsdelegationens anslag till Polen?
          </note>
          <note>
            3. Kommer miljöministern att påskynda åtgärderna så, att åtminstone
            några delar av planerna är verkställda till det som avsågs vara
            slutåret, nämligen 1995?
          </note>
          <note type="speaker">
            1990/91:79 av Margó Ingvardsson (v) till socialministern om rättssäkerheten
            för patienter som felbehandlats:
          </note>
          <note>
            Sedan mitten av 70-talet tecknar samtliga landsting samt Göteborgs,
            Malmö och Gotlands kommuner avtal om patientförsäkring med konsortiet
            för
          </note>
          <note>
            Patientförsäkring. Konsortiet består av försäkringsbolagen Folksam,
            Hansa,
          </note>
          <note>
            Länsförsäkringsbolagen och Skandia. Konsortiet tecknar även patientförsäkring
            för den hälso- och sjukvård som bedrivs av staten, kommuner samt
            privata vårdgivare.
          </note>
          <note>
            Nuvarande försäkringsbestämmelser innehåller en rad reservationer.
            Exempelvis ersätts inte en komplikation som inte kan undvikas
            om behandlingen eller undersökningens risktagande är medicinskt
            motiverat.
          </note>
          <note>
            Detta förbehåll är givetvis inte möjligt för patienten själv
            att kontrollera riktigheten av. För att kunna göra en bedömning
            krävs att man själv har specialistkunskaper inom det medicinska
            området.
          </note>
          <note>
            Förbehållet drabbar orättvist den lilla grupp --
          </note>
          <note>
            mindre än 3 % av patientskadorna -- som får sällsynta komplikationer.
            I vissa fall är komplikationerna så sällsynta att patienten inte
            upplysts om risken för skada av behandling eller undersökning.
          </note>
          <note>
            Det finns också patienter som inte fått korrekt information om
            möjligheten att få en skada prövad.
          </note>
          <note>
            Enligt ersättningsbestämmelserna för patientförsäkringen skall
            en skada anmälas till försäkringsgivaren inom tre år från den
            tidpunkt då skadan först visade sig och inte senare än tio år
            från den tidpunkt då den åtgärd som orsakade skadan företogs.
          </note>
          <note>
            Dessa patienter är i dag praktiskt taget rättslösa.
          </note>
          <note>
            De har en skada som förorsakar livslång invaliditet, men patientförsäkringen
            avsäger sig ansvaret för deras skador. Sjukvårdshuvudmännen avsäger
            sig också ansvaret med hänvisning till att de tecknat avtal med
            patientförsäkringen och att de sammanlagt betalar för närvarande
            ca 75 milj.kr.
          </note>
          <note>
            per år för patienternas skydd. De vill inte skapa några prejudikat
            genom att i vissa fall, hur behjärtansvärda de än kan vara, utge
            extra skadebelopp.
          </note>
          <note>
            Med hänvisning till det anförda frågar jag socialministern:
          </note>
          <note>
            1. Kommer regeringen att medverka till att bestämmelserna i patientförsäkringen
            ändras?
          </note>
          <note>
            2. Kommer regeringen att föreslå andra åtgärder för att öka patienternas
            rättssäkerhet, såsom inrättande av patientombudsman eller visst
            skadeansvar för sjukvårdshuvudmännen?
          </note>
          <note>
            1990/91:80 av Viola Claesson (v) till kommunikationsministern
            om utredningen
          </note>
          <note>
            Finansiering av vägar och järnvägar:
          </note>
          <note>
            I oktober presenterade televerkschefen Tony
          </note>
          <note>
            Hagström snabbutredningen Finansiering av vägar och järnvägar
            (SOU 1990:86), den s.k. FI-
          </note>
          <note>
            utredningen. Redan innan den var klar gjorde verkschefen ett
            utspel om förvandling av televerkskoncernen.
          </note>
          <note>
            Tony Hagström vill att koncernen inom två år skall genomgå en
            privatisering, där 45 % av aktierna i det nya bolaget säljs ut
            på börsen för ca 20 miljarder kronor. Utspelet/förslaget är kopplat
            till FI-
          </note>
          <note>
            utredningen genom att de 20 miljarderna skulle kunna användas
            till finansiering av vägar och järnvägar. Förslaget återfinns
            också i den färdiga utredningens avsnitt Finansiering genom aktiv
            förvaltning av statens tillgångar.
          </note>
          <note>
            I utredningen finns också ett förslag om att göra det statliga
            vägnätet helt marknadsfinansierat samt att vägverket skall bilda
            ett dotterbolag,
          </note>
          <note>
            Vägfinansiering AB, med detta syfte. Genom en viss konstruktion
            där vägavgifter bakas in i bensinpriset räknar Tony Hagström med
            att det inte skall behöva innebära ökade kostnader för konsumenterna
            men att statsbudgeten trots detta inte skall belastas.
          </note>
          <note>
            Jag vill därför fråga statsrådet:
          </note>
          <note>
            1. Skall direktiven till FI-utredningen (dir.
          </note>
          <note>
            1990:36) tolkas så att de innebar ett formellt uppdrag till utredaren
            att studera eventuell bolagisering, börsintroduktion och liknande
            omvandlingar av statliga verk?
          </note>
          <note>
            2. Vilken principiell inställning har regeringen till det konkreta
            förslaget om bolagisering, utförsäljning och börsintroduktion
            av televerkskoncernen?
          </note>
          <note>
            3. Anser statsrådet att Tony Hagströms förslag om att bilavgifter
            inbakade i bensinpriset skall lösa vägarnas finansieringsproblem
            utan att de belastar statsbudgeten är realistiskt?
          </note>
          <note>
            27 § Anmälan om frågor
          </note>
          <note>
            Anmäldes att följande frågor framställts den 5
          </note>
          <note>
            november
          </note>
          <note>
            1990/90:153 av Carl Frick (mp) till kommunikationsministern om
            järnvägstrafiken
          </note>
          <note>
            Falköping-Nässjö:
          </note>
          <note>
            I samband med regeringens krispaket nämndes det i pressmeddelandet
            att bidragen till köp av interregional trafik skall minskas. Den
            spårburna trafiken mellan Falköping och Nässjö har varit hotad
            i omgångar. Vad händer nu med en viktig förbindelselänk mellan
            västra och östra Sverige?
          </note>
          <note>
            Regeringen har länge fört en märklig politik när det gäller kollektivtrafiken.
            I våras beslöt riksdagen att momsbelägga kollektivtrafik. I dagarna
            bestämmer sig nu länstrafikbolagen för mycket kraftiga taxehöjningar
            som följd av riksdagsbeslutet.
          </note>
          <note>
            Samma sak gäller statens järnvägar. Vi vet att kollektivtrafik
            måste vara prismässigt gynnat för att kunna konkurrera med bilen.
            Det som nu sker är att regeringen är på väg att en gång till försvåra
            för kollektivtrafiken. Vi vet att spårburen kollektivtrafik är
            den mest miljövänliga. Varför vill regeringen strypa den? Vart
            tog koldioxidmålet vägen?
          </note>
          <note>
            Min fråga till Georg Andersson är: Vad kommer att hända med den
            spårburna trafiken mellan
          </note>
          <note>
            Falköping och Nässjö?
          </note>
          <note type="speaker">
            1990/91:154 av Carl Frick (mp) till kommunikationsministern om
            Kinnekullebanan:
          </note>
          <note>
            Denna bana, som på ett elegant sätt förbinder delar av Skaraborgs
            län med huvudstaden och som skulle kunna byggas ut till en god
            förbindelselänk med trestadsområdet, upplevs som hotad när regeringen
            i sitt krispaket meddelar att den har för avsikt att minska köp
            av interregional trafik.
          </note>
          <note>
            Regeringens politik när det gäller spårburen trafik upplevs som
            minst sagt kluven. Järnvägarna nämns ofta som exempel på något
            som skall gynnas av miljöskäl. Icke desto mindre är regeringen
            nu redo att för andra gången inom ett år utdela ett nytt slag
            mot den spårburna trafiken. Det första slaget skall sättas i verket
            vid årsskiftet då kollektivtrafiken skall momsbeläggas.
          </note>
          <note>
            Min fråga till Georg Andersson är: Hur kommer det att gå med
            Kinnekullebanan när regeringen drar tillbaka pengar för köp av
            interregionaltrafik?1990/91:155 av Carl Frick (mp)
          </note>
          <note>
            till finansministern om bilförmåner:
          </note>
          <note>
            På senare år har antalet företagsbilar ökat markant.
          </note>
          <note>
            Företagen har infört ett system där de ger medarbetare fri bil
            som också kan köras på fritiden -- inte bara i arbetet. Företagen
            betalar alla kostnader inkl. drivmedel för sin medarbetare.
          </note>
          <note>
            Bensinbolagen har nu också kommit ut med
          </note>
          <note>
            Europakort som medger att den anställde med företagsbil kan semestra
            billigt på företagets bekostnad. Fri bil med fri bensin innebär
            att de som har denna förmån inte på något sätt känner av ändringar
            i drivmedelspriset. De får inga chanser att känna en prispress
            som skulle kunna ändra körförhållandena. Det är orättvist mot
            de som tvingas betala bensin ur egen ficka. Det är orimligt ur
            miljösynpunkt att en betydande del av bilförarna inte känner av
            prispressen.
          </note>
          <note>
            Vad avser statsrådet att göra för att komma till rätta med företagsbilarna?
          </note>
          <note>
            1990/91:156 av Carl Frick (mp) till kommunikationsministern om
            trafiken på E 4
          </note>
          <note>
            genom Vaggeryd:
          </note>
          <note>
            Genom det lilla samhället Vaggeryd löper E 4-an med en mycket
            intensiv trafik. Det har talats om att det rör sig om 10 000 till
            12 000 fordon per dygn.
          </note>
          <note>
            En betydande del av trafiken utgörs av långtradare.
          </note>
          <note>
            Trafiken löper ohämmat dygnet runt. Den är mycket bullrande,
            och dieseldriften från långtradarna medför stora obehagliga utsläpp.
          </note>
          <note>
            Trafiken löper jämte en stor skola med upp till 800
          </note>
          <note>
            elever. Trafiken delar samhället i två hälfter. Tidvis är det
            mycket svårt att ta sig från den ena delen till den andra. Störningarna
            för innevånarna är betydande, särskilt nattetid. Trafikproblemen
            i
          </note>
          <note>
            Vaggeryd är inte enbart ett kommunalt problem --
          </note>
          <note>
            det är regionalt och i vid mening nationellt.
          </note>
          <note>
            Min fråga till Georg Andersson är vad regeringen avser att göra
            för att lösa de olidliga problemen i
          </note>
          <note>
            Vaggeryd. Planerar regeringen insatser för att snarast leda trafiken
            förbi Vaggeryd? Kan regeringen tänka sig ett trafikförbud för
            långtradare under tiden kl. 22.00 till 06.30 som ett sätt att
            skona medborgarna innan en trafiklösning är färdig?
          </note>
          <note>
            1990/91:157 av Viola Claesson (v) till industriministern om produktion
            och underhåll m.m. av järnvägens rullande materiel:
          </note>
          <note>
            Verksamheten vid en rad SJ-verkstäder är hotad.
          </note>
          <note>
            Asea Brown Boveri, som numera är majoritetsägare i verkstaden
            i Östersund, har helt sonika beslutat att lägga ner verkstaden.
            Vid
          </note>
          <note>
            Notviken i Luleå har 150 av de totalt 260 anställda varslats
            om uppsägning. Risken finns att det nödvändiga yrkeskunnandet
            på området utarmas och att Sverige görs beroende av utländska
            producenter och verkstäder för att klara järnvägens rullande materiel.
            Samtidigt med nedläggningsbeslut och inskränkningar på verkstadssidan
            har SJ enligt uppgift planer på att förlägga en omfattande order
            som gäller malmvagnskorgar till Norge.
          </note>
          <note>
            Jag vill därför fråga statsrådet:
          </note>
          <note>
            Vilka åtgärder planerar regeringen för att Sverige skall ha kvar
            produktion, underhåll och yrkeskunnande på nämnda järnvägsområde?
          </note>
          <note type="speaker">
            1990/91:158 av Viola Claesson (v) till kommunikationsministern
            om järnvägstrafiken norr om Sundsvall:
          </note>
          <note>
            Skall tågtrafiken norr om Sundsvall läggas ner? Det är den fråga
            som bl.a. människorna i Norrbotten ställer när de fått veta att
            regeringens s.k. krispaket innebär en drastisk minskning av anslagen
            till järnvägstrafiken. Av den mycket knapphändiga informationen
            från regeringen framgår det dock inte vilka bandelar och tågturer
            som kommer att drabbas av nedskärningar utöver de som SJ redan
            förvarnat om med hänvisning till momshöjningen.
          </note>
          <note>
            Jag vill därför fråga statsrådet:
          </note>
          <note>
            Innebär regeringens s.k. krispaket att tågtrafiken i
          </note>
          <note>
            Norrlandslänen kommer att läggas ner?
          </note>
          <note>
            28 § Kammaren åtskildes kl. 19.52.
          </note>
          <note>
            Förhandlingarna leddes av talmannen från samamnträdets början
            t.o.m. 2 § anf. 6 (delvis,
          </note>
          <note>
            av tredje vice talmannen därefter t.o.m. 4 § och
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
