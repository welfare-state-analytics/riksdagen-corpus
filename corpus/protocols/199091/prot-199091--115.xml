<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--115</head>
          <docDate when="1991-05-21">1991-05-21</docDate>
        </div>
      </front>
      <body>
        <div>
          <note>
            Meddelande om muntliga frågor till statsråd den
          </note>
          <note>
            23 maj
          </note>
          <note type="speaker">
            Anf. 1 ANDRE VICE TALMANNEN:
          </note>
          <note>
            Vid frågestunden torsdagen den 23 maj kl. 14.30
          </note>
          <note>
            kommer följande statsråd att närvara:
          </note>
          <note>
            Statsminister Ingvar Carlsson, utbildningsminister
          </note>
          <note>
            Bengt Göransson, bostadsminister Ulf Lönnqvist, socialminister
            Ingela Thalén och justitieminister
          </note>
          <note>
            Laila Freivalds.
          </note>
          <note>
            Statsministern besvarar övergripande och allmänpolitiska frågor.
            Frågorna till övriga statsråd förutsätts beröra deras ansvarsområden
            inom regeringen.
          </note>
          <note>
            1 § Justering av protokoll
          </note>
          <note>
            Justerades protokollen för den 13 och 14 maj.
          </note>
          <note>
            2 § Svar på fråga 1990/91:592 om momsbeläggning av transaktioner
            inom allemansfonderna m.m.
          </note>
          <note type="speaker">
            Anf. 2 Statsrådet ERIK ÅSBRINK (s):
          </note>
          <note>
            Herr talman! Margit Gennser har frågat mig om jag är beredd att
            avvisa riksskatteverkets krav vad gäller momsbeläggning av aktiefonder,
            allemansfonder m.m. Frågan har ställts mot bakgrund av ett brevsvar
            från riksskatteverket till
          </note>
          <note>
            Fondbolagens förening om mervärdebeskattningen av tjänster som
            tillhandahålls i samband med fondbolagens förvaltning av värdepappersfonder.
          </note>
          <note>
            Riksskatteverket har i brevsvaret till Fondbolagens förening
            gett uttryck för sin uppfattning om innebörden av gällande bestämmelser
            i lagen om mervärdeskatt. Enligt riksskatteverket omfattas de
            tjänster som ingår i ett fondbolags förvaltning av en värdepappersfond
            av skatteplikt till mervärdeskatt.
          </note>
          <note>
            Det är alltså inte så att riksskatteverket har framställt några
            krav om att denna verksamhet skall momsbeläggas.
          </note>
          <note>
            Om man inte delar riksskatteverkets uppfattning i en beskattningsfråga,
            får man föra den till en rättslig prövning, antingen i form av
            förhandsbesked eller inom ramen för en normal skatteprocess. Frågan
            om skatteplikt för fondbolagens tjänster i samband med förvaltning
            av värdepappersfonder har ännu inte varit föremål för någon sådan
            prövning. Enligt uppgift har ett fondbolag nu ansökt om förhandsbesked
            i frågan hos riksskatteverkets nämnd för rättsärenden.
          </note>
          <note>
            Regeringen eller ett enskilt statsråd kan som bekant inte göra
            några bedömningar eller uttalanden om tolkningen och tillämpningen
            av lagen. Jag avser därför inte att vidta några åtgärder med anledning
            av riksskatteverkets brevsvar.
          </note>
          <note type="speaker">
            Anf. 3 MARGIT GENNSER (m):
          </note>
          <note>
            Herr talman! Enligt kutymen tackar jag för svaret, även om jag
            tycker att det lämnar mycket övrigt att önska. Ingen skugga skall
            dock falla över riksskatteverket -- den skall falla över finansdepartementet
            och vår skatteminister, som har åstadkommit en otydlig lagstiftning.
          </note>
          <note>
            I svaret hänvisas till förhandsbeskedsinstitutet. Det har ju
            vi två diskuterat under många år, och dessförinnan har jag diskuterat
            det med förre finansministern Feldt. Jag har därvid konstaterat
            att det tar så lång tid att få sådana besked att institutet inte
            fungerar.
          </note>
          <note>
            Är det acceptabelt att alla våra småsparare skall vänta så länge
            på besked? Kom ihåg att de går in och ut ur fonderna. Antingen
            får fondbolagen ta ut moms och så skall de på något sätt betala
            tillbaka den om de får rätt. Det blir minst lika dyrbart som att
            betala tillbaka tvångssparandet. Eller också tar de inte ut moms
            och så säger våra domstolar något annat. Det är därför jag har
            frågat: Kan man inte göra någonting?
          </note>
          <note>
            Jo, visst kan man göra någonting. Fondbolagens förening, Svenska
            bankföreningen, har föreslagit att man skall ändra lagen; man
            kan föra in en mening med följande lydelse: Med sådan verksamhet
            förstås också ett fondbolags fondverksamhet enligt 1 § första
            stycket i lagen
          </note>
          <note>
            1990-11-14 om värdepappersfonder. Jag vill fråga statsrådet:
            Skulle det inte vara bra att ta ett initiativ på finansdepartementet
            till att föra in en mening av sådan lydelse i lagen?
          </note>
          <note type="speaker">
            Anf. 4 Statsrådet ERIK ÅSBRINK (s):
          </note>
          <note>
            Herr talman! Som Margit Gennser väl vet har vi för inte så länge
            sedan föreslagit förändringar som gäller rättsnämndens verksamhet
            och som med all säkerhet kommer att leda till en snabbare ärendebehandling.
            Men i övrigt får även Margit
          </note>
          <note>
            Gennser acceptera den ordning som vi har fastställt här i landet
            för att hantera den typen av frågor.
          </note>
          <note>
            När det sedan gäller sakfrågan vill jag säga att man naturligtvis
            kan kräva ändrad lagstiftning. Från regeringens sida avser vi
            inte att ta några sådana initiativ.
          </note>
          <note>
            En omständighet som har betydelse i sammanhanget är det inkomstbortfall
            som det skulle innebära. Här har förekommit uppgifter om att det
            skulle kosta 300 milj.kr. i skattebortfall. Jag kan nu inte gå
            i god för att den uppgiften är riktig --
          </note>
          <note>
            det är möjligt att det är högt räknat. Det innebär att värdepappersfonderna
            skulle ta ut 1,2 miljarder kronor i ersättning för förvaltning
            av värdepappersfonderna.
          </note>
          <note>
            Oavsett hur stort beloppet är handlar det om ett skattebortfall.
            Jag har inte för vana att kräva allsköns ofinansierade skattesänkningar
            lika lättvindigt som Margit Gennser. Vi har ett ansvar för att
            föra en stram finanspolitik och den typen av ständiga försvagningar
            av statsfinanserna som förordas från olika håll vill jag inte
            medverka till, med alla de negativa konsekvenser som det skulle
            få.
          </note>
          <note type="speaker">
            Anf. 5 MARGIT GENNSER (m):
          </note>
          <note>
            Herr talman! Jag har nu i tre -- möjligen t.o.m.
          </note>
          <note>
            fyra -- år fått löfte om att förhandsinstitutet skall fungera.
            Det fungerar fortfarande inte, och man räknar inte med att få
            svar i första instans förrän årsskiftet 1991/92; sedan kan ärendet
            också gå till regeringsrätten.
          </note>
          <note>
            Så till frågan om man inte borde ändra lagstiftningen här. För
            det första skall man alltid ha tydlig lagstiftning -- det har
            vi inte, men det tycker
          </note>
          <note>
            Erik Åsbrink tydligen inte spelar så stor roll.
          </note>
          <note>
            För det andra: Är det då bättre att våra sparare antingen konsumerar
            sina pengar eller att de lånar ut dem till utlandet? Då får vi
            inte in några skatter alls. Man måste se det ur den dynamiska
            aspekten --
          </note>
          <note>
            jag tänker på alternativen -- också.
          </note>
          <note type="speaker">
            Anf. 6 Statsrådet ERIK ÅSBRINK (s):
          </note>
          <note>
            Herr talman! Jag nöjer mig med att konstatera att hushållssparandet
            har ökat kraftigt under senare tid. Det är glädjande att vi har
            denna vändning uppåt. En lika positiv utveckling kunde vi inte
            konstatera under den tid då Margit Gennsers partivänner satt i
            regeringen.
          </note>
          <note>
            Jag är övertygad om att denna förbättring beror till stor del
            på just skattereformen, som är gynnsam för sparande. Jag tror
            att den utvecklingen kommer att fortsätta framöver.
          </note>
          <note type="speaker">
            Anf. 7 MARGIT GENNSER (m):
          </note>
          <note>
            Herr talman! Det beror alldeles på vilken referenspunkt man har.
            Vårt hushållssparande har när det har förts socialistisk politik
            under lång tid gått nedåt. Det var katastrofalt negativt, och
            det är klart att det inte kan förbli så under en längre tid.
          </note>
          <note>
            Vi börjar nu få till stånd en normalisering, en stabilisering
            på en något mer positiv nivå. En del har väl skattereformen gjort
            -- hushållsupplåningen avspeglade väl en del skatteplanering också.
            Men det långsiktiga, stabila hushållssparandet, där alla människor
            sparar i företag, vilket är så viktigt för vår lönebildningsprocess
            -- det är nämligen en pedagogisk uppgift att få folk att förstå
            hur företag fungerar -- vill man inte främja, och det beklagar
            jag. Men här är det ett svalg mellan oss, mellan socialistens
            och marknadsekonomens syn; de är helt olika.
          </note>
          <note type="speaker">
            Anf. 8 Statsrådet ERIK ÅSBRINK (s):
          </note>
          <note>
            Herr talman! Det var en intressant upplysning att
          </note>
          <note>
            Margit Gennser anser att Gösta Bohman förde en socialistisk sparpolitik.
            Oavsett vilka förtecken hans sparpolitik hade kan vi konstatera
            att sparandet då gick ned. Nu går sparandet upp, och det tycker
            jag är glädjande.
          </note>
          <note type="speaker">
            Anf. 9 MARGIT GENNSER (m):
          </note>
          <note>
            Herr talman! Vi skall komma ihåg att världen såg annorlunda ut
            under den tid som Gösta Bohman var finansminister. Vidare hade
            han definitivt inte majoritet, inte ens i regeringen, så nog var
            den politiken något präglad av ett mycket långvarigt socialdemokratiskt
            maktinnehav.
          </note>
          <note>
            För övrigt är jag förvånad över att herr Åsbrink ändå inte har
            läst så mycket av Kjell-Olof Feldts bok att vi kan vara överens
            om att vi måste främja bl.a. hushållssparandet. Vi måste skapa
            förståelse för näringslivets villkor. Och det gör man bäst genom
            att folk blir ägare till företag, aktier, men helst svenska företag.
            Det är inte så bra att vi sätter våra pengar i Luxemburgs fonder
            och investerar i
          </note>
          <note>
            Tyskland, i England, i USA, i Medelhavsregionen, osv.
          </note>
          <note>
            Överläggningen var härmed avslutad.
          </note>
          <note>
            3 § Svar på fråga 1990/91:594 om effekterna av måltidsbeskattningen
          </note>
          <note type="speaker">
            Anf. 10 Statsrådet ERIK ÅSBRINK (s):
          </note>
          <note>
            Herr talman! Görel Thurdin har frågat mig om jag är beredd att
            vidta åtgärder som mildrar de negativa effekterna av beskattningen
            av måltidssubventionerna för anställda i offentlig och privat
            verksamhet.
          </note>
          <note>
            Ett viktigt mål för skattereformen är att åstadkomma en likformig
            beskattning av olika typer av löneförmåner. Naturaförmåner skall
            således inte behandlas gynnsammare skattemässigt än kontantlön.
            En av de förändringar som gjorts för att uppnå detta syfte är
            att förmånsvärdet av en fri måltid per dag (lunch eller middag),
            numera värderas till genomsnittspriset i riket för en lunchmåltid
            av normal beskaffenhet mot tidigare
          </note>
          <note>
            60 % av genomsnittspriset.
          </note>
          <note>
            De nya reglerna började tillämpas den 1 januari
          </note>
          <note>
            1991 och har således gällt bara en kort tid. Det är därför enligt
            min mening för tidigt att redan nu bedöma reglernas effekter.
            Av vad som hittills framkommit ser jag dock ingen anledning att
            på detta område frångå de nya beskattningsprinciperna. Jag är
            således för närvarande inte beredd att initiera någon översyn
            av reglerna rörande värdering av kostförmån.
          </note>
          <note>
            Jag vill i sammanhanget framhålla att jag har förståelse för
            den betydelse en god kosthållning kan ha för de anställdas allmänna
            hälsotillstånd och arbetsprestationer. Detta är enligt min mening
            emellertid i grunden inte en fråga för skattesystemet.
          </note>
          <note>
            Slutligen vill jag också påpeka att omfattningen av arbetsgivarnas
            måltidssubventioner hör till de frågor som avtalsvis får regleras
            mellan anställda och arbetsgivare.
          </note>
          <note type="speaker">
            Anf. 11 GÖREL THURDIN (c):
          </note>
          <note>
            Herr talman! Jag vill tacka statsrådet Åsbrink för svaret. Vi
            har i dag även haft några skattedebatter i första kammaren --
            om skattesystemet, om likformigheter, osv.
          </note>
          <note>
            För det första har vi från centern hävdat att sociala avgifter
            inte borde utgå, eftersom man inte har den här kostnaden när man
            är sjuk men man får alltså sjuklön, som skall täcka den kostnaden,
            om man har en subvention.
          </note>
          <note>
            För det andra har man höjt kostadsnivån. Förut kunde måltidspriserna
            ligga vid 25--26 kr. Helt plötsligt skall måltiderna kosta 44:20,
            vare sig man äter mycket eller litet, om inte arbetsgivaren skall
            betala sociala avgifter på mellanskillnaden.
          </note>
          <note>
            Sedan har det visat sig att företag kan lämna subventioner med
            25--30 kr. utöver detta utan att skattekonsekvenser inträder.
            Det betyder att man i vissa fall har höjt kostnadsnivån från 25--26
            kr. till
          </note>
          <note>
            69--70 kr. Då frågar jag mig: På vilket sätt har i så fall det
            inslaget i skattereformen lett till ett dämpat kostnadsläge --
            det var ju ett av skälen för skattereformen? Och på vilket sätt
            kan man hävda att likformigheten har blivit mer utbredd och att
            rättvisan är större, med hänsyn till just det jag nyss nämnde?
          </note>
          <note>
            Därtill kommer att det inom offentlig sektor finns många kvinnor
            och många deltidsarbetande kvinnor. För en som har en deltidsarbetandes
            lön betyder de här förändringarna oerhört mycket mer än för en
            som jobbar heltid. Det har visat sig att det här har slagit väldigt
            hårt mot kvinnorna i offentlig sektor -- i vården, i kommuner
            och landsting.
          </note>
          <note type="speaker">
            Anf. 12 Statsrådet ERIK ÅSBRINK (s):
          </note>
          <note>
            Herr talman! Görel Thurdin tar upp en rad frågor som egentligen
            ligger utanför skattepolitiken. Dit hör de allmäna hälsopolitiska
            synpunkterna. De problemen skall, anser jag, inte lösas via skattesystemet;
            det är inget bra instrument. Dit hör vidare sådana frågor som
            lönesättningen för lågavlönade. Det är naturligtvis en lönepolitisk
            fråga om man vill förbättra villkoren för dem.
          </note>
          <note>
            Samma sak är det med frågan om i vilken omfattning man subventionerar
            måltider i offentlig resp. privat tjänst. Den möjligheten finns
            i dag, och man kan om man så vill ställa krav på ökade sådana
            insatser från arbetsgivarna, men det är inte en fråga för skattesystemet,
            utan det ligger utanför det området.
          </note>
          <note type="speaker">
            Anf. 13 GÖREL THURDIN (c):
          </note>
          <note>
            Herr talman! Inte en fråga för skattesystemet --
          </note>
          <note>
            nja. Det är klart att hälsoskälen och frågan om kvaliteten i
            arbetsmiljön berör även andra områden än skatteområdet. Men om
            nu beslut på skatteområdet som sådant påverkar arbetsmiljön --
          </note>
          <note>
            det här får väl anses vara en arbetsmiljöfråga -- och även kostnadssituationen
            är det klart att man måste anknyta det också till beslut som vi
            har fattat när det gäller skattesystemet. Jag vill bara fråga:
            Varför kan man inte ta bort de sociala avgifterna på den här delen?
            Ersättning för kostnader som man inte har när man inte är på jobbet
            borde ju ändå inte ingå i sjuklönen.
          </note>
          <note type="speaker">
            Anf. 14 Statsrådet ERIK ÅSBRINK (s):
          </note>
          <note>
            Herr talman! Det finns starka skäl att ha en likformig beskattning
            av all den ersättning som går från arbetsgivaren till de anställda,
            oavsett i vilken form denna ersättning utbetalas. Det var en viktig
            princip i skattereformen och är det alltjämt. Till detta kommer
            att en ändring av detta skulle innebära ett skattebortfall --
            det gäller här liksom i den föregående frågan. Det är lätt att
            framföra långa önskelistor om skattelättnader -- det görs också
            från många håll. Det brukar vara svårare att ge besked om hur
            de försvagningarna skall bekostas.
          </note>
          <note>
            Låt mig säga att för att hålla nere matkostnaderna krävs det
            framför allt en ekonomisk politik som förmår nedbringa pris- och
            kostnadsökningarna. Vi är på god väg att åstadkomma detta. Vi
            diskuterar nu frågan om momsen på maten -- Görel Thurdin får avvakta
            ställningstagandet i den frågan. Men det finns ett område där
            man kan sänka matkostnaderna -- jag hoppas att Görel Thurdin där
            ställer sig bakom regeringens förslag -- utan att det får några
            som helst negativa statsfinansiella konsekvenser. Jag tänker då
            på vårt förslag att minska gränsskyddet på matområdet. På det
            sättet kan vi direkt få lägre matpriser för konsumenterna.
          </note>
          <note type="speaker">
            Anf. 15 GÖREL THURDIN (c):
          </note>
          <note>
            Herr talman! Nu är vi inne på ett helt annat ämne.
          </note>
          <note>
            Det brukar vara vi frågeställare som får tillsägelse att vi skall
            hålla oss till det som frågan handlar om.
          </note>
          <note>
            Jag har talat om de anställdas förhållanden. Talar vi om matmoms
            gäller det de priser som konsumenterna möter. Det är inte alldeles
            säkert --
          </note>
          <note>
            det är inte riktigt utrett -- hur det sänkta gränsskydd som ni
            har föreslagit kommer att slå. Det kan få även andra effekter,
            som inte har lyfts fram, som är klart negativa och som kommer
            att verka fördyrande i samhället.
          </note>
          <note>
            Men jag vill ändå fråga: Av vilken anledning måste man ha sociala
            avgifter? Jag vill ha svar på den frågan -- jag tycker inte att
            det är nödvändigt att ha sociala avgifter på kostnadsförmåner
            eller hur jag nu skall uttrycka det. Det höjer sjuklönen utöver
            den nivå som den egentligen borde ligga på.
          </note>
          <note type="speaker">
            Anf. 16 Statsrådet ERIK ÅSBRINK (s):
          </note>
          <note>
            Herr talman! Jag har redan svarat på den frågan.
          </note>
          <note>
            Av likformighetsskäl och på grund av behovet av intäkter. Att
            ta bort de sociala avgifterna innebär att man bryter sönder likformigheten
            och att man minskar inkomsterna, och Görel Thurdin har inte talat
            om hur vi skall ersätta det inkomstbortfallet.
          </note>
          <note>
            Jag hävdar att borttagandet av gränsskyddet och möjligheterna
            att därigenom få lägre matpriser, oavsett om maten äts i personalrestauranger
            eller på annat håll, i hög grad har relevans för den här diskussionen.
            Det här är en åtgärd som direkt får positiva effekter för landets
            alla konsumenter redan den 1 juli. Jag hoppas att Görel Thurdin
            stöder det förslaget. Det kommer att visa sig också i personalmatsalarna,
            när det här genomförs.
          </note>
          <note type="speaker">
            Anf. 17 GÖREL THURDIN (c):
          </note>
          <note>
            Herr talman! Statsrådet kan verkligen förenkla problematiken
            och försöka komma lättvindigt undan den.
          </note>
          <note>
            Likformigheten är, visar det sig, egentligen inte alls någon
            likformighet. Här har vi genom ett beslut skapat mycket stora
            olikformigheter bland de anställda i företagen, där bl.a. kvinnorna
            och deltidsanställda har drabbats hårdare än andra, därför att
            de också har lägre löner. Det visar sig att det där finns lyxsubventioner
            som har tillkommit just med utgångspunkt i det här beslutet. Hur
            kan statsrådet påstå att det skulle vara likformighet man har
            åsyftat, när man egentligen åstadkommit mer och mer av olikformighet
            och ökade kostnader för företagen?
          </note>
          <note type="speaker">
            Anf. 18 Statsrådet ERIK ÅSBRINK (s):
          </note>
          <note>
            Herr talman! Jag vidhåller att vi har skapat en likformighet
            i beskattningsreglerna. Att det sedan finns arbetsgivare som hanterar
            sin personal på olika sätt -- vissa vill ge lunchsubventioner
            och andra vill inte göra det -- må det vara hänt. Det är inte
            en fråga för skattepolitiken.
          </note>
          <note>
            Vi kan knappast förhindra den olikformigheten, såvida vi inte
            inför en mycket hård centralstyrning i detta land när det gäller
            personalvård och personalförmåner på landets alla arbetsplatser.
            Jag tror väl ändå inte att det är Görel Thurdins avsikt att föreslå
            något sådant.
          </note>
          <note type="speaker">
            Anf. 19 GÖREL THURDIN (c):
          </note>
          <note>
            Herr talman! Någon hård centralstyrning har jag verkligen inte
            föreslagit utan snarare det omvända.
          </note>
          <note>
            Jag kan däremot konstatera att vi nästan till leda har hört om
            detta med likformigheten när det gäller mervärdeskatten. Nu handlar
            det här inte om detta.
          </note>
          <note>
            Men det har visat sig att inte heller det har hållit i långa
            loppet. Det finns ingen klar likformighet eller enhetlighet, eftersom
            gränsdragningar alltid måste ske. Denna skattereform är mer till
            för att skapa en likformighet för byråkratin men inte alls till
            för den olikformade verklighet som vi politiker har att möta.
          </note>
          <note>
            Överläggningen var härmed avslutad.
          </note>
          <note>
            4 § Svar på fråga 1990/91:608 om skattepolitiken och miljön
          </note>
          <note type="speaker">
            Anf. 20 Statsrådet ERIK ÅSBRINK (s):
          </note>
          <note>
            Herr talman! Lars Norberg har frågat mig på vilket sätt regeringen
            avser att genom skattepolitiken visa sin miljövänlighet när det
            gäller trafiken.
          </note>
          <note>
            Strävan efter en bättre miljö har under senare år i allt högre
            grad kommit att påverka skattepolitiken.
          </note>
          <note>
            Skatternas utformning har därmed blivit ett viktigt instrument
            i miljöpolitiken. Under det senaste året har denna utveckling
            förstärkts, inte minst vad gäller trafiken.
          </note>
          <note>
            Genom skattereformen skedde en kraftig omfördelning av skatteuttaget,
            så att skatten på arbete och sparande sänktes och i stället skärptes
            på konsumtion, energi och miljöskadliga ämnen.
          </note>
          <note>
            För trafiken innebar reformen att bensinpriset höjdes kraftigt,
            med ca 35 %, medan kostnaden för kollektivtrafiken höjdes med
            endast 6--8 %.
          </note>
          <note>
            Därmed stärktes kollektivtrafikens konkurrenskraft väsentligt,
            vilket också har bidragit till att kollektivresandet ökar och
            bilåkandet minskar för första gången på många år.
          </note>
          <note>
            Även tågets konkurrenskraft har stärkts gentemot flyget och bilen.
          </note>
          <note>
            I miljöpropositionen i februari föreslog regeringen en rad ytterligare
            skattepolitiska åtgärder för att skapa en miljövänligare trafik.
          </note>
          <note>
            Miljöklasser och förändringar av försäljningsskatten (accisen)
            införs för nya personbilar, lastbilar och bussar. Accisen blir
            lägre för särskilt miljövänliga fordon och högre för sådana fordon
            som enbart uppfyller lagens minimikrav. Skatteskillnaden mellan
            blyad och oblyad bensin ökar så att försäljningen av blyad bensin
            och därmed utsläppen av bly kan nedbringas ytterligare. Miljöklasserna
            för dieseloljor skärps ytterligare för att påskynda övergången
            till renare bränslen för bussar och lastbilar, inte minst i storstäderna.
          </note>
          <note>
            Som framgått av min redogörelse används skatter för att åstadkomma
            en mer miljövänlig trafik i betydande och ökande utsträckning.
            Lars Norbergs påstående om motsatsen saknar grund.
          </note>
          <note>
            Andre vice talmannen konstaterade att frågeställaren inte var
            närvarande i kammaren och förklarade överläggningen avslutad.
          </note>
          <note>
            5 § Svar på fråga 1990/91:630 om reavinstbeskattningen för bostäder
          </note>
          <note type="speaker">
            Anf. 21 Statsrådet ERIK ÅSBRINK (s):
          </note>
          <note>
            Herr talman! Bertil Danielsson har frågat bostadsministern när
            regeringen avser att effektuera en av riksdagen gjord beställning
            avseende justeringar i reavinstreglerna för bostäder med anledning
            av det nya bostadsfinansieringssystemet.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            Inom finansdepartementet pågår för närvarande ett arbete med
            de skattefrågor -- däribland den som
          </note>
          <note>
            Bertil Danielsson tar upp -- som föranleds av det nya bostadsfinansieringssystemet.
            Den lagstiftning som krävs är av den karaktären att ett regeringsförslag
            måste föregås av remissbehandling. Arbetet bedrivs därför med
            den inriktningen att förslag till ändrade skatteregler inom kort
            skall redovisas i en departementspromemoria. Avsikten är att ett
            regeringsförslag i ämnet skall lämnas till riksdagen i höst.
          </note>
          <note type="speaker">
            Anf. 22 BERTIL DANIELSSON (m):
          </note>
          <note>
            Herr talman! Jag tackar statsrådet för svaret.
          </note>
          <note>
            Det främsta skälet till min fråga är att de redan orimliga reavinstbeskattningsreglerna
            för bostäder får en alltmer förödande effekt med de räntelån som
            kommer att tillämpas med det nya bostadsfinansieringssystemet.
            Denna insikt har efter hand kommit att delas av samtliga bostadsutskottets
            ledamöter, alltså även de socialdemokratiska. Med anledning härav
            har riksdagen gjort ett tillkännagivande. Denna skatt bör omedelbart
            rättas till.
          </note>
          <note>
            Men det är inte enbart med anledning av räntelånen som denna
            skatt är olycklig och oriktig. Det är också i övrigt av flera
            skäl oriktigt att ha den kvar.
          </note>
          <note>
            För det första blir det en inlåsningseffekt.
          </note>
          <note>
            Människor kommer inte att byta bostad i den utsträckning som
            vore möjlig och rimlig.
          </note>
          <note>
            För det andra drabbar beskattningen dem som måste byta sin bostad,
            flytta och ta ett nytt jobb. De kan drabbas mycket hårt av denna
            reavinstbeskattning.
          </note>
          <note>
            För det tredje kommer man i vårt land att bygga fler lägenheter
            än vad man annars skulle göra, eftersom rörligheten minskar.
          </note>
          <note>
            I andra länder har man ganska liberala regler när det gäller
            reavinstbeskattningen eller flyttskatten som den egentligen kan
            kallas. I åtskilliga länder har man ingen skatt alls, och i andra
            länder skall skatt betalas vid innehav under mycket korta perioder.
          </note>
          <note>
            Jag vill tacka för svaret så till vida att vi kan förvänta oss
            ett förslag i höst, men jag anser att det är för sent. Det måste
            finnas en viss framförhållning. Jag vill fråga statsrådet: Kommer
            denna översyn att begränsa sig enbart till räntelånesystemet,
            eller kommer det att ske en översyn av flyttskatten i allmänhet?
            Jag anser att det finns motiv till att göra en allmän översyn
            och minska flyttskatten eller helt ta bort den.
          </note>
          <note type="speaker">
            Anf. 23 Statsrådet ERIK ÅSBRINK (s):
          </note>
          <note>
            Herr talman! Jag vill inte föregripa det kommande förslag som
            jag har aviserat men som vi inte är färdiga med. Bertil Danielsson
            får ge sig till tåls tills det är färdigt.
          </note>
          <note>
            Jag delar inte den beskrivning som Bertil
          </note>
          <note>
            Danielsson ger av beskattningen på detta område.
          </note>
          <note>
            För att upprätthålla principen om lika behandling av skatt på
            arbete och skatt på kapital är det viktigt att vi också har en
            fungerande beskattning av realisationsvinster på bostäder. Att
            slopa den eller införa en sådan ordning att den i praktiken inte
            fungerar skulle vara, menar jag, att bryta mot denna viktiga princip.
          </note>
          <note>
            Jag kan hålla med om att det system som vi nu har kan skapa vissa
            olägenheter i kombination med räntelånesystemet och att det över
            huvud taget i vissa delar är en svår pedagogisk uppgift att förklara
            hur systemet fungerar. Däremot anser jag att systemet i grunden
            är riktigt. Jag kan alltså inte hålla med om att det skulle vara
            felaktigt att ta ut skatt på det sätt som görs.
          </note>
          <note type="speaker">
            Anf. 24 BERTIL DANIELSSON (m):
          </note>
          <note>
            Herr talman! Statsrådet vill inte jämställa bostäder och kapital
            i beskattningshänseende. Men det finns trots allt en avgörande
            skillnad, nämligen att människor har bostäder för att bo i och
            inte för att spekulera eller göra sig förtjänster.
          </note>
          <note>
            Det helt övervägande antalet människor har eller skaffar sig
            en bostad för att bo i. Det är orimligt att den som tvingas flytta
            skall betala stora skatter bara för att man flyttar från en bostad
            till en annan som kan vara likvärdig. Det finns skrämmande exempel
            där handikappade har flyttat ett våningsplan ner i ett hus och
            därmed fått betala reavinstskatt. Så kan det inte få vara.
          </note>
          <note>
            Statsrådet säger att det är en pedagogisk uppgift att förklara
            detta. Jag tror att det är mer än så. Detta är en skatt som egentligen
            är felaktig, och i ett sådant läge hjälper det nog inte med en
            god pedagogik.
          </note>
          <note type="speaker">
            Anf. 25 Statsrådet ERIK ÅSBRINK (s):
          </note>
          <note>
            Herr talman! Jag tror inte att man skall använda uttryck som
            ''riktig'' eller ''felaktig''. Här handlar det ytterst om vilka
            värderingar man har. Bertil
          </note>
          <note>
            Danielsson har uppenbarligen den värderingen att kapitalvinster
            skall vara skattefria eller i varje fall ha en väsentligt lägre
            skatt än arbetsinkomster. Jag delar inte den uppfattningen.
          </note>
          <note>
            Det exempel som Bertil Danielsson anförde om den handikappade
            som flyttar en våning, är det exempel som man brukar ta fram när
            man vill ha bort denna skatt. Men man skall ha klart för sig,
            att om skatten tas bort kommer en ytterst liten del av fördelarna
            att tillfalla de handikappade. De stora fördelarna tillfaller
            förmögna människor som kan göra miljonvinster utan att betala
            en krona i skatt.
          </note>
          <note>
            Det är jag inte beredd att medverka till.
          </note>
          <note type="speaker">
            Anf. 26 BERTIL DANIELSSON (m):
          </note>
          <note>
            Herr talman! Om jag tolkar statsrådet rätt, skall de handikappade
            få betala priset för att någon eventuellt kan göra sig en liten
            förtjänst. Det synsättet kan i varje fall inte jag dela.
          </note>
          <note>
            Hur kommer det sig att länder som Belgien,
          </note>
          <note>
            Frankrike, Nederländerna och Storbritannien inte har någon flyttskatt
            alls? Norge har en gräns på ett år, Finland två år liksom Danmark
            och Tyskland. I
          </note>
          <note>
            vår omvärld är det endast Österrike som har en skatt på innehav
            som varat under fem års tid. Hur kommer det sig? Har de helt missat
            detta? Vilka motiv kan de ha för att göra på detta sätt?
          </note>
          <note type="speaker">
            Anf. 27 Statsrådet ERIK ÅSBRINK (s):
          </note>
          <note>
            Herr talman! Om man skall bedriva en effektiv politik till förmån
            för de handikappade, finns det instrument som är oerhört överlägsna
            de vi talar om i dag. En sådan politik bedrivs också, och det
            kommer vi att göra även i framtiden.
          </note>
          <note>
            Den åtgärd som Bertil Danielsson föreslår, slopad eller lindrad
            skatt på reavinster, kommer till helt övervägande del att vara
            till förmån för människor med höga inkomster och stora förmögenheter.
            Det är ingen god fördelningspolitik.
          </note>
          <note>
            Jag anser inte att vi till varje pris behöver efterlikna förhållanden
            i andra länder i den mån man där för en politik som inte överensstämmer
            med våra värderingar om en rättvis fördelningspolitik.
          </note>
          <note type="speaker">
            Anf. 28 BERTIL DANIELSSON (m):
          </note>
          <note>
            Herr talman! När det gäller synsättet har vi tydligen helt olika
            utgångspunkter. Jag utgår från att bostäder är till för att bo
            i och inte i främsta rummet, som statsrådet tycks utgå från, för
            att spekulera i och göra sig förtjänst av. Det är faktiskt inte
            på det sättet.
          </note>
          <note>
            Nästan samtliga familjer i vårt land skaffar sig en bostad för
            att bo i den och inte i syfte att spekulera eller göra sig förtjänst.
            Vi måste ändra på den inställningen. Där har vi kanske en pedagogisk
            uppgift att fylla, nämligen att förklara de rätta förhållandena.
          </note>
          <note type="speaker">
            Anf. 29 Statsrådet ERIK ÅSBRINK (s):
          </note>
          <note>
            Herr talman! Jag har precis samma utgångspunkt, nämligen att
            de flesta människor skaffar sig bostäder för att bo i. Men genomför
            man den ordning som Bertil Danielsson föreslår, kommer det mycket
            snabbt att visa sig att en ganska liten men desto mer aktiv grupp
            använder detta hål i skattesystemet för att göra jättelika vinster
            utan att betala en krona i skatt. Jag är inte beredd att medverka
            till detta.
          </note>
          <note>
            Jag konstaterar för övrigt att detta är ytterligare en fråga
            där det ställs krav på skattelättnader utan att det finns en tillstymmelse
            till anvisningar hur detta skall betalas. Det är ingen konst att
            sätta upp långa önskelistor och dela ut gåvor till höger och vänster,
            men det vore bra om man någon gång kunde få ett besked om hur
            detta skall betalas. Vi kan inte plocka pengar ur tomma intet.
          </note>
          <note type="speaker">
            Anf. 30 BERTIL DANIELSSON (m):
          </note>
          <note>
            Herr talman! Moderata samlingspartiets samlade skatteförslag
            är finansierat. När det gäller just flyttskatten inbringar den
            ganska litet. Det är inte fråga om särskilt stora belopp, och
            i detta hänseende kommer de inte att kullkasta någons budget.
          </note>
          <note>
            Vad jag är ute efter är att skapa en rättvisa och en bostadsmarknad
            som fungerar. Det kan inte vara rimligt att man tvingas bygga
            fler bostäder i vårt land därför att inlåsningseffekterna blir
            så påtagliga så att människor inte kan, vågar eller vill flytta
            eftersom de drabbas av en skatt, och t.o.m. en skatt på en förlustförsäljning.
            Så kan vi ändå inte ha det.
          </note>
          <note type="speaker">
            Anf. 31 Statsrådet ERIK ÅSBRINK (s):
          </note>
          <note>
            Herr talman! Jag konstaterar att Bertil Danielsson uppenbarligen
            tycker att det byggs för mycket bostäder i detta land. Jag delar
            inte den uppfattningen. Jag tycker det är bra att vi bygger så
            pass många bostäder som vi gör. De behövs.
          </note>
          <note>
            Vidare föreslår bl.a. moderaterna att man skall dra ner på bostadsbidrag
            och andra bostadssubventioner som i första hand går till människor
            med låga inkomster. Det är uppenbarligen den typen av försämringar
            för låginkomsttagare och barnfamiljer som skall betala de skattelättnader
            som Bertil Danielsson vill ge för spekulanter och miljonärer.
          </note>
          <note type="speaker">
            Anf. 32 BERTIL DANIELSSON (m):
          </note>
          <note>
            Herr talman! I andra sammanhang kritiserar regeringen och socialdemokraterna
            det förhållandet att det finns lägenheter som inte bebos varje
            dag under årets alla dagar. Men i detta sammanhang hälsar statsrådet
            uppenbarligen detta faktum med tillfredsställelse. Det finns ungefär
          </note>
          <note>
            200 000 fler lägenheter än hushåll i vårt land. Detta vill statsrådet
            underblåsa genom att skrämma människor att inte flytta när de
            egentligen skulle vilja det.
          </note>
          <note type="speaker">
            Anf. 33 Statsrådet ERIK ÅSBRINK (s):
          </note>
          <note>
            Herr talman! Jag kan bara konstatera att detta var en intressant
            information till alla de ungdomar i storstäderna som har svårt
            att skaffa sig en bostad eftersom det råder bostadsbrist: Moderaterna
            avser att dra ner bostadsbyggandet och anser att det finns för
            många bostäder i detta land.
          </note>
          <note type="speaker">
            Anf. 34 BERTIL DANIELSSON (m):
          </note>
          <note>
            Herr talman! Om vi nu skall gå in på en annan fråga, som statsrådet
            uppenbarligen är intresserad av, kan vi nog konstatera att det
            nya lånesystemet med räntelån kommer att förhindra att bostäder
            över huvud taget byggs på landsbygden. Vem vågar ikläda sig en
            skuld på 1 milj.kr. som efter några år kryper upp till 1,5 milj.kr.
            och mer? Detta förhållande tror jag inte är möjligt att förklara
            ens med den bästa pedagogik.
          </note>
          <note>
            Överläggningen var härmed avslutad.
          </note>
          <note>
            6 § Svar på frågorna 1990/91:575 och 577 om rättsläget i visst
            slags brottmål
          </note>
          <note>
            Anf. 35 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Knut Wachtmeister och Bengt
          </note>
          <note>
            Harding Olson har med anledning av utgången i en aktuell rättegång
            frågat mig om jag är beredd att föreslå någon ändrad lagstiftning
            resp. ''göra en översyn av rättsläget'' för vissa speciella brottmål.
          </note>
          <note>
            Jag besvarar frågorna i ett sammanhang.
          </note>
          <note>
            Huvudfrågan i rättegången var att det inte gick att klargöra
            vem av två möjliga gärningsmän som hade tagit livet av en äldre
            man. Att båda de tilltalade blev frikända har upprört många. Det
            är självfallet alltid ett nederlag för rättssamhället när det
            vid allvarliga brott inte går att fastställa vem som är gärningsman
            och ge denne ett straff.
          </note>
          <note>
            För den som är insatt i de regler som gäller för brottmål står
            det emellertid klart att sådant här i sällsynta fall kan inträffa.
            Det hänger samman med de stränga beviskrav som gäller i brottmål.
            För att någon skall kunna dömas för ett brott krävs det att åklagaren
            inför domstolen kan prestera sådan bevisning att det är ställt
            utom rimligt tvivel att den misstänkte, och just den misstänkte,
            har begått gärningen. Skulle man sänka detta beviskrav, skulle
            det innebära att risken för misstänkta att bli oskyldigt dömda
            skulle öka. Varje avvikelse från principen att bara den kan dömas
            som har bevisats vara skyldig är också ett nederlag för rättssamhället.
            Vi måste alltid försvara oss mot angrepp på denna princip. Detta
            blir särskilt angeläget när angreppen kommer från personer som
            i egenskap av företrädare för rättsväsendet borde veta bättre.
          </note>
          <note>
            En fråga som har ställts i sammanhanget gäller möjligheterna
            att döma för medhjälp. Reglerna om medverkan i brott ger utrymme
            för att döma en person i förhållande till hur mycket det kan visas
            att han eller hon har medverkat i brottet. Det krävs här inte
            heller att någon annan döms som gärningsman.
          </note>
          <note>
            Exempelvis skulle vid en gärning som objektivt sett utgör mord
            en medverkande kunna dömas för anstiftan till mord, en annan för
            medhjälp till vållande till annans död och en tredje för medhjälp
            till misshandel. Frågan om det straffrättsliga ansvaret är alltså
            helt beroende av vilka omständigheter i objektivt och subjektivt
            hänseende som kan läggas var och en medverkande till last.
          </note>
          <note>
            Situationer av det slag som frågorna hänvisar till är lyckligtvis
            mycket sällsynta. Vanligtvis brukar det utöver de misstänktas
            egna utsagor finnas annan bevisning som pekar i den ena eller
            andra riktningen. Det är förstås viktigt att polisen i situationer
            av den här typen ser till att säkra så mycket teknisk bevisning
            som möjligt.
          </note>
          <note>
            Det kan finnas skäl för polis och åklagare att i sitt fortsatta
            arbete dra slutsatser av det inträffade.
          </note>
          <note>
            Kanske kunde man vidareutveckla den kursverksamhet om förundersökningsfrågor
            som nu bedrivs i riksåklagarens och rikspolisstyrelsens regi så
            att man t.ex. anordnar pedagogiska seminarier som belyser vilka
            problem som kan uppkomma. Jag hoppas att Bengt Harding Olson i
            så fall har tillfälle att delta.
          </note>
          <note type="speaker">
            Anf. 36 KNUT WACHTMEISTER (m):
          </note>
          <note>
            Herr talman! Jag tackar justitieministern för svaret. Jag hade
            knappast väntat något annat svar även om jag hoppats på en mer
            förstående inställning.
          </note>
          <note>
            Jag delar självfallet uppfattningen att man absolut måste undvika
            att någon som kan vara oskyldig döms. Det är också betydelsefullt
            och riktigt att bevisbördan ligger på åklagaren. Detta var också
            bakgrunden till hovrättens friande dom, som dock våldsamt upprört
            anhöriga och en förvånad allmänhet. Jag har fullförståelse för
            människors upprördhet när banemännen till en bestialiskt mördad
            åldring går helt fria från mordet, eftersom de skyller på varandra
            och skuldförhållandena inte hundraprocentigt har kunnat fastställas.
            Det är inte domen utan lagstiftningen som kan ifrågasättas.
          </note>
          <note>
            I det aktuella fallet föregicks det dödande slaget av en omfattande
            misshandel. Det är knappast troligt att den ene av inbrottstjuvarna
            utförde allt våldet och den andre blott var passiv åskådare. Även
            om det inte finns några lagliga skyldigheter att i detta läge
            försöka förhindra brott, hade jag hoppats att justitieministern
            hade velat föranstalta om en översyn av lagregleringen rörande
            denna typ av
          </note>
          <note>
            ''brott i samverkan'', så att brott liknande det brott det här
            är fråga om i framtiden kan få en mer rättvisande påföljd än vad
            ett inbrott resulterar i.
          </note>
          <note>
            Min följdfråga blir om justitieministern är villig att utreda
            frågan.
          </note>
          <note type="speaker">
            Anf. 37 BENGT HARDING OLSON (fp):
          </note>
          <note>
            Herr talman! Jag får tacka justitieministern för svaret oavsett
            dess innehåll. Lindomefallet har aktualiserat en principfråga.
            Två brottslingar skyller på varandra, och båda blir frikända.
            Den allmänna reaktionen blir naturligtvis hård.
          </note>
          <note>
            Otroligt, obegripligt, orimligt och oacceptabelt tycker vanliga
            hederliga människor. Vi kan nog tacka massmedia för att vi har
            fått även den här frågan uppmärksammad. Min egen reaktion är densamma.
          </note>
          <note>
            Som jurist, åklagare och riksdagsledamot finner jag att det här
            är ett allvarligt glapp mellan det allmänna rättsmedvetandet och
            det gällande rättssystemet. Detta utgör ytterst ett hot mot rättssamhället.
            Målet för ett rättssamhälle måste ju vara att det finns en rimlig
            harmoni mellan vad människor tycker och hur rätten fungerar.
          </note>
          <note>
            Justitieministerns reaktion är väl närmast oförstående. Den är
            förvånansvärt passiv skulle jag vilja säga. Den uppfattas som
            ett accepterande av rättsläget. Nu får vi en formell reaktion
            här i dag.
          </note>
          <note>
            Dagens svar, som jag har fått på papper här, är minsann inte
            lättolkat bortsett från vissa insinuationer som jag skall återkomma
            till sedan.
          </note>
          <note>
            Den troliga innebörden är väl ungefär denna: Ja, det behövs inga
            särskilda åtgärder från justitieministerns sida. Det är så få
            fall, och det är inte så mycket som vi kan göra åt detta.
          </note>
          <note>
            Tycker verkligen justitieministern detta? Finns det inte ett
            behov av ett förtydligande eller ser man så legärt på de här s.k.
            udda fallen?
          </note>
          <note>
            Anf. 38 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Knut Wachtmeister hade hoppats på en mer förstående
            inställning. Jag vet inte vad det är jag skulle ha varit förstående
            inför. Jag har den största förståelse för upprördheten över att
            man inte kan få fast den som gör ett grovt brott och bestraffa
            den.
          </note>
          <note>
            Jag har i mitt svar försökt att redogöra för den lagstiftning
            vi har, för de krav på bevisning vi har och att det finns mycket
            vida möjligheter med vår lagstiftning att fälla var och en till
            ansvar för medverkan till brott. Det behöver inte finnas bevis
            för vem som har varit gärningsman. Det räcker med att man finner
            bevis för vars och ens medverkan.
          </note>
          <note>
            Vår lagstiftning ger dessutom möjlighet att se mycket allvarligt
            på varje medverkan. Man kan döma en medhjälpare till ett lika
            strängt straff som han hade fått om han själv hade varit den som
            utfört huvudbrottet.
          </note>
          <note>
            Knut Wachtmeister ställer ändå frågan till mig om att det måste
            vara en mer rättvisande påföljd. Då frågar jag: På vad? Vilken
            fråga är det Knut
          </note>
          <note>
            Wachtmeister vill att jag skall utreda?
          </note>
          <note>
            Bengt Harding Olson säger att han har en principfråga och han
            formulerar den på det viset, om jag förstått saken rätt, att det
            finns ett allvarligt glapp mellan rättsmedvetandet och den lagstiftning
            vi har. Han är upprörd över att jag accepterar rättsläget. Han
            vill ha ändringar till stånd.
          </note>
          <note>
            Bengt Harding Olson är utbildad jurist. Jag skulle tacksamt ta
            emot någon anvisning om i vilken riktning Bengt Harding Olson
            anser att den lagstiftning vi har behöver ändras för att säkerställa
            att den här typen av situationer inte uppstår, där de rättsbildande
            myndigheterna -- polisen och åklagaren -- inte lyckas att säkerställa
            tillräcklig bevisning för att fälla en gärningsman till ansvar.
          </note>
          <note>
            Vilka brister i lagstiftningen är det Bengt Harding
          </note>
          <note>
            Olson vill åtgärda för att polis och åklagare skall ha bättre
            möjligheter att säkra bevisning? Bengt
          </note>
          <note>
            Harding Olson menar väl ändå inte att vi skall minska på kraven
            på bevisning?
          </note>
          <note type="speaker">
            Anf. 39 KNUT WACHTMEISTER (m):
          </note>
          <note>
            Herr talman! Justitieministern sade att jag efterlyser en mer
            förstående inställning från justitieministerns sida. Ja, det gjorde
            jag därför att jag inte tycker att det som har skett är acceptabelt.
          </note>
          <note>
            En tidning skrev: ''Skall du ha ihjäl någon, ta med en kompis
            så går du fri.''
          </note>
          <note>
            Detta måste ju medföra att det blir ett incitament för andra
            skumma figurer att komma undan ansvaret för ett begånget brott
            på det här viset.
          </note>
          <note>
            Justitieministern sade att hon har redogjort för den lagstiftning
            vi har, men det var inte det jag efterlyste. Jag efterlyste ett
            försök till ändring och att den rättvisande påföljden skulle vara,
            som jag sade inledningsvis, att ett brott i samverkan skall kunna
            få ett visst resultat i strafflagstiftningen.
          </note>
          <note>
            Dessa två män har uppenbarligen bägge två gjort sig skyldiga
            till ett allvarligt brott, även om den ene stod stilla och tittade
            på när kompisen slog ihjäl en åldring med en stekpanna efter att
            först ha brutit fingrarna på honom och misshandlat honom i övrigt.
          </note>
          <note type="speaker">
            Anf. 40 BENGT HARDING OLSON (fp):
          </note>
          <note>
            Herr talman! Jag utgår ifrån att jag i fortsättningen skall slippa
            få höra att justitieministern tror att vi diskuterar att riksdagsmän
            vill att man skall fälla oskyldiga människor. Det tror jag att
            vi kan lämna därhän. Det är naturligtvis inte det frågan gäller,
            även om svaret till 50 % handlar om det.
          </note>
          <note>
            Det finns fler fall än vad justitieministern tror.
          </note>
          <note>
            Det handlar inte bara om Lindome. Det handlar också om Sundsvall,
            Kalmar och Kristianstad. Jag kan presentera de här fallen vid
            ett senare tillfälle när jag har bättre om tid. Man skall inte
            underskatta de här frågorna. Man måste ju i varje fall som justitieminister
            ställa sig frågan: ''Är inte rättsläget otydligt?'' I så fall
            kanske man skall skapa klarhet. Det brukar man göra ibland.
          </note>
          <note>
            Justitieministern hade ett seminarium på Rosenbad när det gällde
            frågan om tolkning av ohörsamhet mot ordningsmakt. Där var många
            närvarande.
          </note>
          <note>
            Det kanske är ett uppslag att ha en sådan sammankomst igen.
          </note>
          <note>
            Anf. 41 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Till Knut Wachtmeister vill jag säga att den uppgift
            som jag också har sett i massmedia, när det gäller det här fallet
            och andra liknande, att man kan ta med sig en kompis och därigenom
            gå fri är en mycket grov och vilseledande beskrivning av både
            rättsläget och praxisen i domstolarna. Det är givetvis inte så
            att det räcker med att skylla på varandra för att man skall klara
            sig undan straff för de brott man har begått.
          </note>
          <note>
            I de allra flesta fall finns det bevisning som gör det möjligt
            att styrka vad var och en har gjort sig skyldig till. Jag kan
            visa på många svåra brottmål som domstolarna har haft att hantera
            där utgångsläget har varit att det finns flera personer som skyller
            på varandra. Jag skulle t.o.m. vilja påstå att man alltid skyller
            på varandra i de fall där det finns flera medverkande och där
            det inte är frågan om erkännande. Detta hindrar givetvis inte
            att man kan klarlägga vad som har hänt. Jag understryker i mitt
            svar att det viktiga är att våra myndigheter har möjlighet att
            säkerställa den bevisning som behövs.
          </note>
          <note>
            Bengt Harding Olson, jag har inte fått svar på min fråga: Vad
            är det för brister i vår lagstiftning som
          </note>
          <note>
            Bengt Harding Olson efterlyser att vi närmare skall granska.
          </note>
          <note type="speaker">
            Anf. 42 KNUT WACHTMEISTER (m):
          </note>
          <note>
            Herr talman! Det är riktigt det som har sagts i tidningarna och
            som jag sade nyss. Om man tar med sig en kompis och är mycket
            försiktig och undviker att lämna fingeravtryck och att ha vapen
            med sig, kan man gå fri. Jag tror att om bägge två hade varit
            beväpnade med t.ex. knivar och mordet utförts med en kniv hade
            de kunnat fällas i likhet med utländsk lagstiftning. Så var inte
            fallet.
          </note>
          <note>
            Jag skulle vilja fråga justitieministern: Tror inte justitieministern
            att det förhållandet att man så lättvindigt kan komma undan genom
            att skylla på varandra, lockar folk att begå sådana brott som
            de annars inte skulle ha vågat göra om de hade varit ensamma och
            bevisbördan helt säkert hade kunnat fastställas?
          </note>
          <note type="speaker">
            Anf. 43 BENGT HARDING OLSON (fp):
          </note>
          <note>
            Herr talman! Man behöver inte ens vara jurist för att inse att
            lagstiftningen, om den inte är fel, i varje fall är oklar.
          </note>
          <note>
            Det är klart att jag känner mig något smickrad över att justitieministern
            tror att jag kan stå här och förklara och ge ett förslag på hur
            detta exakt kan lösas. Det kan jag inte. Men jag är tillräckligt
            ödmjuk inför det rättsläge som vi har för att vara beredd att
            dels klarlägga praxis, dels fundera över hur lagstiftningen fungerar
            i anslutning till det. Det gäller bl.a. bevisproblemet. Jag tycker
            att man borde göra det och inte bara säga att man skall dra slutsatser
            av det här fallet. Man hänvisar till nästan alla myndigheter utom
            justitiedepartementet. Jag tycker att man skulle ta ett initiativ
            därifrån. Det skulle vara klädsamt. Det understryker jag, och
            jag vill gärna understödja ett sådant initiativ.
          </note>
          <note>
            Anf. 44 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Jag måste upprepa, Knut
          </note>
          <note>
            Wachtmeister, att det inte går så lätt att komma undan sitt ansvar
            genom att ta med sig en kompis och sedan skylla på varandra. Om
            man granskar rättshistorien och de fall vi har från våra domstolar,
            visar det sig att det inte duger i de allra flesta fall.
          </note>
          <note>
            Vi har redan en lagstiftning som uppfyller precis de krav som
            Knut Wachtmeister efterlyser, nämligen att människor som gör saker
            och ting i samverkan kan bli straffade trots att de inte själva
            har varit den som utförde huvudgärningen utan bara funnits med
            på ett eller annat sätt, t.ex. hållit vakt eller på något annat
            passivt sätt främjat brottet. Vi kan fälla dem till ansvar, men
            vad som krävs är bevisning.
          </note>
          <note>
            Jag kräver självfallet inte några exakta förslag,
          </note>
          <note>
            Bengt Harding Olson. Men jag tycker att man kan begära av en
            chefsåklagare att han åtminstone kan ange om det är de processuella
            reglerna som förefaller vara oklara -- det påstås att de är oklara
            --
          </note>
          <note>
            eller om det är de straffrättsliga bestämmelserna som är oklara.
            Var finns oklarheten egentligen?
          </note>
          <note type="speaker">
            Anf. 45 KNUT WACHTMEISTER (m):
          </note>
          <note>
            Herr talman! Det går tydligen inte att komma vidare när det gäller
            det här fallet, justitieministern. Då finns det en möjlighet att
            skärpa lagstiftningen när det gäller kravet på att förhindra brott.
          </note>
          <note>
            Med den nuvarande lagstiftningen kunde inte den ena gärningsmannen
            fällas för att han inte ingrep och förhindrade ett brott. Det
            finns andra sådana fall. Även om liknelsen haltar kan jag säga
            att om en värd bjuder en gäst på sprit och sedan inte försöker
            hindra denne att köra bil därifrån kan värden, efter vad jag förstår,
            också bli delaktig i det brottet. Skulle man inte kunna skärpa
            lagstiftningen eller åtminstone undersöka om det går att få ett
            annat krav när det gäller att förhindra brott än vad som nu råder?
          </note>
          <note type="speaker">
            Anf. 46 BENGT HARDING OLSON (fp):
          </note>
          <note>
            Herr talman! Justitieministern accepterar tydligen rättsläget
            som det är och tänker inte göra någonting utom möjligen att be
            andra om råd hur man skall lösa detta. Då vill jag säga: Lämna
            ingen möda ospard. Titta på straffrätten, processrätten och fundera
            särskilt över de bevisteoretiska punkterna, nämligen, om vi skall
            ta upp detta nu, alternativa händelseförlopp. Den delen är oklar
            för de rättstillämpande myndigheterna.
          </note>
          <note>
            Slutligen vill jag säga beträffande kursverksamhet att jag tackar
            justitieministern för inbjudan till kurs. Det gällde närmast pedagogik
            tyckte jag. Jag antog att justitieministern menade hur man skall
            hantera de här frågorna. Då vill jag bara i all ödmjukhet säga
            att jag har 20 års erfarenhet från åklagarverksamhet och har levt
            länge med de här frågorna. I den delen är min kompetens icke lägre
            än justitieministerns.
          </note>
          <note>
            Anf. 47 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Jag tackar för det förtydligande
          </note>
          <note>
            Bengt Harding Olson gjorde. Det är alltså bevisreglerna som är
            oklara för de rättstillämpande myndigheterna. Jag skall överväga
            vad vi kan göra i den delen. Under tiden tror jag fortfarande
            att det viktiga i det här sammanhanget är att göra det möjligt
            för polis och åklagare att säkerställa att det finns bevisning
            för att fälla människor som begår grova brott till ansvar. Så
            tror jag att vi kan komma till rätta med den här typen av situationer.
          </note>
          <note>
            Vad gäller Bengt Harding Olsons kompetens vill jag bara erinra
            om att Bengt Harding Olson i
          </note>
          <note>
            Rapport för en tid sedan sade att han som chefsåklagare inte
            kände till huruvida det krävdes att det fanns en gärningsman för
            att man skulle kunna bli dömd som medbrottsling.
          </note>
          <note type="speaker">
            Anf. 48 KNUT WACHTMEISTER (m):
          </note>
          <note>
            Herr talman! Jag upprepar min fråga om justititeministern kan
            tänka sig att se över de bestämmelser som gäller när det är fråga
            om att förhindra brott. Hade vi haft en sådan bestämmelse när
            det gäller just det här fallet hade den ene av gärningsmännen
            varit skyldig att försöka förhindra att mordet begicks.
          </note>
          <note type="speaker">
            Anf. 49 BENGT HARDING OLSON (fp):
          </note>
          <note>
            Herr talman! När det gäller rättsläget är det komplicerade saker,
            men jag tycker att man skall försöka titta på dem. Här finns domarna
            från
          </note>
          <note>
            Göteborg, och här finns genomgångar av de rättsfall som gäller.
            Jag hoppas att justitieministern i varje fall har tittat på dem.
            Av detta kan man få fram att det är möjligt att man skall gå på
            utbildningslinjen, men då får faktiskt justitiedepartementet också
            ta ett ansvar och göra detta. Jag tror att det är litet för enkelt
            att bara vifta bort detta att allmänheten tycker att det inte
            stämmer med allmänt rättsmedvetande. Att det är få fall det handlar
            om gör inte saken mindre angelägen. Jag understryker det än en
            gång. Ett rättssamhälle kan inte fungera om människor allt oftare
            börjar att ifrågasätta dess existens.
          </note>
          <note>
            Överläggningen var härmed avslutad.
          </note>
          <note>
            7 § Svar på fråga 1990/91:583 om utbildningen för fastighetsmäklare
          </note>
          <note>
            Anf. 50 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Sigrid Bolkéus har frågat mig vad jag tänker göra
            för att råda bot på den otillfredsställande utbildningsnivån bland
            fastighetsmäklare.
          </note>
          <note>
            Inom justitiedepartementet pågår en översyn av fastighetsmäklarlagen.
            Resultatet av det arbetet kommer att redovisas inom kort.
          </note>
          <note>
            Riksdagen har helt nyligen, den 15 maj, tagit ställning till
            fem motioner om skärpning av utbildningskraven för fastighetsmäklare
            och om kompetenskrav för fastighetsvärderingsmän.
          </note>
          <note>
            Motionerna avslogs. I sitt av kammaren godkända betänkande påpekade
            lagutskottet att de missförhållanden inom mäklarbranschen som
            i olika sammanhang påtalats inte synes ha sin orsak främst i att
            mäklarnas utbildning är otillräcklig.
          </note>
          <note>
            Utskottet framhöll att de uppkomna problemen i stället kunde
            hänföras till att kontrollen över mäklarna varit bristfällig,
            vilket medfört att mindre seriösa mäklare kunnat agera utan större
            risker för ingripanden. Utskottet konstaterade därför att en effektiv
            tillsyn över mäklarna är minst lika viktig som utbildningskraven.
          </note>
          <note>
            Jag vill inte här föregripa resultatet av den pågående översynen.
            Men jag kan säga att jag instämmer i riksdagens bedömning att
            tillsynsfrågorna är de mest angelägna. Genom massmedia har vi
            den senaste tiden fått del av alltför många exempel där mäklare
            på rent upprörande sätt har åsidosatt rimliga krav. För att komma
            till rätta med dessa avarter krävs klarare regler för hur mäklare
            skall sköta sina uppdrag och -- kanske viktigast -- att länsstyrelserna
            kan bedriva en aktiv tillsyn som gör det möjligt att ingripa mot
            de mindre seriösa mäklarna. Det pågående arbetet har en sådan
            inriktning. Men när det gäller mer precisa besked om det kommande
            förslaget får jag be Sigrid Bolkéus att avvakta redovisningen
            av det.
          </note>
          <note type="speaker">
            Anf. 51 SIGRID BOLKÉUS (s):
          </note>
          <note>
            Herr talman! Jag tackar justitieministern för svaret. Jag är
            naturligtvis inte nöjd med att inte få annat besked än att jag
            skall invänta redovisningen.
          </note>
          <note>
            Skall jag tolka svaret så att justitieministern inte anser att
            mäklarutbildningen behöver förbättras?
          </note>
          <note>
            För den långsiktiga utbildningsplaneringen behövs besked, åtminstone
            i översynen som skall presenteras snart.
          </note>
          <note>
            Vi socialdemokrater som har motionerat angående fastighetsmäklarutbildningen
            har satt stort hopp till översynen av fastighetsmäklarlagen. Nio
            veckors utbildning motsvarande 12 poäng, som de flesta mäklare
            har, är otillräckligt. Det är stora värden som står på spel för
            oss konsumenter. Handeln blir alltmer komplicerad. Finansbolagskrascherna
            har visat att fastighetsbranschen är i behov av högre utbildning
            och en effektivare tillsyn.
          </note>
          <note>
            Den 4 september 1990 hölls en hearing i ämnet på
          </note>
          <note>
            Rosenbad. Där framkom bl.a. att två års högskoleutbildning motsvarande
            80 poäng bör vara ett minimum för att kunna ge oss konsumenter
            den service vi har rätt att begära till det priset. Detta krav
            kan ju bara gälla de nya som söker sig till yrket, inte dem som
            redan nu är verksamma.
          </note>
          <note>
            Herr talman! Jag har ytterligare en fråga att ställa till justitieministern.
            Skolöverstyrelsen har haft överinseende över examina för mäklarutbildningen.
            Den upphörde i mars. Vem övertar nu ansvaret? Där vill jag slå
            ett slag för högskolan i Gävle/Sandviken. De har lämnat in ett
            preciserat förslag angående mäklarutbildning och äskat anslag.
            De är även beredda att ansvara för examinationen. Högskolan Gävle/Sandviken
            har hög kompetens och samarbetar med de statliga verken, centralnämnden
            för fastighetsdata och lantmäteriverket. Vid K-Konsult i Gävle
            finns kunskap i byggteknik.
          </note>
          <note>
            Anf. 52 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Utbildningen av mäklarna är givetvis en angelägen
            fråga, och det pågår också diskussioner om hur examinationen i
            framtiden skall vara ordnad. Det har förts diskussioner med de
            närmast berörda mäklarorganisationerna om bildandet av en fristående
            organisation, som skulle kunna ta hand om examinationen.
          </note>
          <note>
            Det är riktigt att högskolan i Gävle/Sandviken har gjort vissa
            förberedelser för att kunna erbjuda mer avancerad utbildning.
            Det är fråga om en påbyggnadsutbildning, vilken skulle kunna knytas
            till den fastighetsutbildning som redan bedrivs vid högskolan.
            Om högskolan har möjligheter att genomföra den typen av utbildning
            är det givetvis mycket värdefullt.
          </note>
          <note type="speaker">
            Anf. 53 SIGRID BOLKÉUS (s):
          </note>
          <note>
            Herr talman! Jag vet inte om jag fattade justitieministern rätt
            när det gäller examinationerna. Kan justitieministern upprepa
            vad hon sade om en fristående organisation?
          </note>
          <note>
            Anf. 54 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Saken är alltså den, att vi med de stora mäklarorganisationerna
            diskuterar bildandet av en fristående organisation, som skulle
            kunna ta ansvar för examinationen.
          </note>
          <note type="speaker">
            Anf. 55 SIGRID BOLKÉUS (s):
          </note>
          <note>
            Herr talman! Om det skall vara fråga om riktig forskning och
            utveckling, tror jag mer på högskolorna än på privata organisationer,
            t.ex.
          </note>
          <note>
            Mäklarsamfundet. Anser inte justitieministern att utbildningen
            bör ske under samhällsinflytande?
          </note>
          <note>
            Anf. 56 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Vi har ett samhällsinflytande i den meningen att
            vi ställer vissa krav på utbildningen av mäklare. För att bli
            registrerad mäklare hos länsstyrelsen måste man uppfylla vissa
            krav på utbildning. På det sättet har vi alltså ett samhällsinflytande,
            och det är också därför vi ägnar så stor uppmärksamhet åt att
            säkerställa att det finns utbildning att tillgå och att det finns
            en examination för utbildningen. Därutöver ställer jag mig positiv
            till de strävanden som kan finnas hos högskolorna att utveckla
            särskilda påbyggnadsutbildningar.
          </note>
          <note>
            Överläggningen var härmed avslutad.
          </note>
          <note>
            8 § Svar på frågorna 1990/91:587 och 593 om utformningen av valsedlar
            i allmäna val
          </note>
          <note>
            Anf. 57 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Margit Gennser har mot bakgrund av ett politiskt
            partis agerande med andra partiers valsedlar frågat mig om jag
            avser att vidta åtgärder för att om möjligt hindra missbruk av
            vallagen i det nämnda hänsendet.
          </note>
          <note>
            Sten Andersson i Malmö har mot bakgrund av samma händelse frågat
            mig om jag är beredd att föreslå ändring i lagstiftningen så att
            agerande av den beskrivna arten omöjliggörs.
          </note>
          <note>
            Jag besvarar frågorna i ett sammanhang.
          </note>
          <note>
            Jag vill först slå fast att jag helt delar frågeställarnas upprördhet
            över det missbruk av den fria nomineringsrätten som beskrivits
            i frågorna.
          </note>
          <note>
            Den fria nomineringsrätten innebär bl.a. att väljaren har möjlighet
            att på valsedeln ta upp vilka kandidater han eller hon vill. Något
            samtycke från parti eller kandidat behövs inte. Denna rätt kan
            i förstone te sig underlig men hör ihop med en grundläggande princip
            i det svenska valsystemet.
          </note>
          <note>
            Det har ansetts väsentligt att det inte ställs upp några regler
            för partiernas organisation och verksamhet.
          </note>
          <note>
            De olägenheter i valsystemet som den fria nomineringsrätten kan
            medföra och som frågeställarna nu påtalar är dess värre inte något
            nytt. Frågan har tidigare aktualiserats i riksdagsmotioner och
            andra framställningar och har utretts av bl.a. 1978 års vallagskommitté
            (SOU
          </note>
          <note>
            1980:45) och folkstyrelsekommittén (SOU 1987:6).
          </note>
          <note>
            Tyvärr har man kommit fram till att det -- om man skall behålla
            väljarnas fria nomineringsrätt -- inte går att komma åt denna
            form av illojalt utnyttjande av andra partiers beteckning och
            andra kandidaters namn (prop. 1987/88:22). Vad partierna kan göra
            är att söka uppmärksamma sina väljare på att det cirkulerar sådana
            valsedlar.
          </note>
          <note>
            Jag har nyligen tillkallat en särskild utredare för att se över
            valförfarandet från administrativ och teknisk synpunkt; utredningsarbetet
            kommer senare att bedrivas med parlamentarisk medverkan. Jag är
            inte främmande för att -- trots att tidigare försök misslyckats
            -- låta denna utredning titta på de problem som är förknippade
            med den fria nomineringsrätten.
          </note>
          <note type="speaker">
            Anf. 58 MARGIT GENNSER (m):
          </note>
          <note>
            Herr talman! Jag tackar för svaret.
          </note>
          <note>
            Vi är alla tre lika upprörda över missbruket i
          </note>
          <note>
            Malmö av vallagen och av den fria nomineringsrätten. Vi är ense
            om att det är bra att lagen är utformad som den är -- dvs. det
            var bra ända tills någon började fuska med reglerna, men i och
            med att detta har hänt måste vi tänka om. Detta är en form av
            syndafallet. Vi måste ha lagregler som skyddar oss mot den typen
            av hantering.
          </note>
          <note>
            Allmänheten har varit väldigt undrande och frågat sig hur vi
            kan ha lagar som gör det möjligt för en person eller ett parti
            att använda ett annat partis beteckning och andra personers namn
            utan erkännande. Skånepartiet har alltså iscensatt ett så flagrant
            missbruk att det är nödvändigt att göra om lagstiftningen -- även
            om det är svårt.
          </note>
          <note>
            Det var därför med tillfredsställelse jag såg det sista stycket
            i statsrådets svar, även om jag tyckte att hennes markering hade
            kunnat vara litet starkare.
          </note>
          <note>
            Skulle man inte kunna tänka sig exempelvis att den som felaktigt
            har satts upp på en lista inom viss tid skulle ha rätt att stryka
            sitt namn? Ett mycket mer långtgående förslag är naturligtvis
            att införa ett större inslag av personval i valsystemet. I så
            fall vore inte den fria nomineringsrätten så väsentlig, eftersom
            man på så sätt ändå hade sluppit ifrån en situation med alltför
            mycket partibyråkrati och alltför mycket maktfullkomlighet, vilket
            kan finnas hos partierna. Detta är ju anledningen till att vi
            har dessa regler.
          </note>
          <note>
            Jag vore mycket tacksam över att få litet mer preciserade synpunkter
            från statsrådet. Detta är nämligen en viktig fråga, och det är
            viktigt att kunna svara väljarna på hur vi kan ha en lagstiftning
            som bryter mot allt vad de har lärt sig om hur man använder andra
            människors namn.
          </note>
          <note>
            Anf. 59 STEN ANDERSSON i Malmö (m):
          </note>
          <note>
            Herr talman! Även jag tackar för svaret på frågan.
          </note>
          <note>
            Bakgrunden till min fråga är att ett litet, lokalt parti i Malmö,
            som inte har någon som helst chans att komma in i riksdagen, har
            stulit andra partiers valsedlar och fört upp kandidater som aldrig
            har varit tillfrågade och som, om de hade blivit tillfrågade,
            definitivt hade sagt nej. Men kandidaterna fick besked om att
            de blivit uppsatta på listan så sent att de inte hade en sportslig
            chans att avstå.
          </note>
          <note>
            Även jag är positiv framför allt till den sista delen av statsrådets
            svar. Jag skulle dock vilja ställa en fråga. Det sägs i svaret
            att det har ansetts väsentligt att det inte ställs upp några regler
            för partiernas organisation och verksamhet. Men det är ju inte
            partierna det handlar om, utan det är fråga om att andra partier
            går in i vissa partier och stjäl, fördärvar och ställer sig i
            vägen för partiets verksamhet.
          </note>
          <note>
            Jag håller med om att den fria nomineringsrätten kan vara viktig,
            men det minsta man kan begära, fru statsråd, är väl att den som
            blir nominerad också skall bli tillfrågad. På den punkten är vi
            säkert överens. Jag tror också att en övervägande del av svenska
            folket delar min uppfattning i den frågan.
          </note>
          <note>
            Till sist skulle jag vilja ställa en fråga till statsrådet.
          </note>
          <note>
            Statsrådet säger att hon vill slå fast att hon delar frågeställarnas
            upprördhet över det missbruk av nomineringsrätten som beskrivs
            i frågorna. Var går, fru statsråd, gränsen för missbruket av den
            fria nomineringsrätten?
          </note>
          <note>
            Anf. 60 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Margit Gennser anser att vi, genom detta exempel
            på missbruk av reglerna, har kommit i ett nytt läge. Men tyvärr
            är det nog så att detta missbruk har förekommit tidigare, och
            det är bl.a.
          </note>
          <note>
            av den anledningen som frågan tidigare har varit uppe i flera
            utredningar. Det är ingen nyhet att den fria nomineringsrätten
            missbrukas på det här viset.
          </note>
          <note>
            Problemet är den avvägning man måste göra mellan olika intressen
            och svårigheten att hitta en lösning genom vilken man så att säga
            räddar det man vill ha kvar och förhindrar det man inte vill skall
            kunna hända.
          </note>
          <note>
            Mot den bakgrunden har jag ingen möjlighet att precisera på vilket
            sätt man skulle kunna komma åt problemet. Man kan tänka sig möjligheten
            att stryka sitt namn och ett ökat inslag av personval.
          </note>
          <note>
            Dessa frågor har övervägts tidigare -- ja, det gäller inte frågan
            om vilken betydelse ett ökat inslag av personval skulle ha i detta
            sammanhang, det medges. Jag tror inte att ett ökat inslag av personval
            skulle innebära någon automatisk lösning på problemet, men det
            är möjligt att det skulle förändra situationen på något sätt och
            medföra nya öppningar. Det är mot den bakgrunden jag anser det
            möjligt att återigen ta upp frågan och försöka hitta en lösning.
          </note>
          <note>
            I övrigt kan jag inte precisera hur vi skall gå till väga. Frågan
            har övervägts i alltför hög grad för att jag utan vidare nu skulle
            kunna ge en lösning på problemet.
          </note>
          <note type="speaker">
            Anf. 61 MARGIT GENNSER (m):
          </note>
          <note>
            Herr talman! Jag är helt medveten om att frågan har övervägts,
            men den har övervägts i en situation som var annorlunda. Jag vet
            också att man tidigare har brutit mot dessa regler, men det har
            i regel gällt kommunal- och landstingsval. Det har inte satts
            i system på det sätt vi ser i år. Vi skall också komma ihåg att
            situationen på den politiska marknaden nu är en annan, med mycket
            mindre av koncensus, med ett tilltagande politikerförakt, osv.
          </note>
          <note>
            Det är därför oehört väsenligt att vi observerar detta och inser
            att det är något som vi faktiskt måste ta itu med. Människor kan
            inte förstå hur man kan ha en moral för vardagslivet och en helt
            annan moral i valsammanhang. Av den anledningen verkligen hoppas
            jag att fru Freivalds försöker ta fram de ansatser som jag föreslog
            i samband med att frågan skall utredas på nytt.
          </note>
          <note>
            Anf. 62 STEN ANDERSSON i Malmö (m):
          </note>
          <note>
            Herr talman! Jag frågade var gränsen för det missbruk som statsrådet
            talar om i sitt svar går. Jag ställde frågan av den anledningen
            att det, i den debatt vi för nere i Malmö och för att kunna attackera
            och gå till angrepp mot detta förfaringssätt, är viktigt att någorlunda
            kunna tala om vad statsrådet säger om vad som är missbruk och
            vad som är acceptabelt inom det här området.
          </note>
          <note>
            Anf. 63 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Som Sten Andersson i Malmö kanske är medveten om
            är just frågan om vad som skall anses vara missbruk och vad som
            skall anses vara acceptabelt beteende kärnpunkten i de frågeställningar
            som tidigare utredningar har haft att ta ställning till och finna
            lösningar för.
          </note>
          <note>
            Det är min uppfattning att de händelser som har ägt rum i Malmö
            klart innebär ett missbruk av den fria nomineringsrätten. Men
            var gränsen går, vilket beteende som däremot skulle accepteras,
            kan jag inte säga.
          </note>
          <note type="speaker">
            Anf. 64 MARGIT GENNSER (m):
          </note>
          <note>
            Herr talman! Jag tackar för det sista beskedet, att det som skett
            i Malmö är ett missbruk. Bra! Då har vi i alla fall kommit så
            långt att vi kan säga att åtminstone detta missbruk bör kunna
            motverkas på något sätt. Det borde väl vara en bra utgångspunkt.
          </note>
          <note>
            Sedan får man fundera över gränserna. I detta sammanhang hade
            mitt andra förslag -- ett större inslag av personvalssystem --
            säkerligen inte fordrat ett så starkt värnande av den fria nomineringsrätten.
            Partierna hade inte kunnat diktera villkoren på det sätt som de
            faktiskt kan göra i dag.
          </note>
          <note>
            Överläggningen var härmed avslutad.
          </note>
          <note>
            9 § Svar på fråga 1990/91:597 om brottsbalkens bestämmelse om
            förledande av ungdom
          </note>
          <note>
            Anf. 65 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Margareta Persson har frågat mig om jag nu är beredd
            att säga ja till att modernisera den gamla paragrafen om förledande
            av ungdom.
          </note>
          <note>
            Bakgrunden till Margareta Perssons fråga är att jag i april besvarade
            en interpellation av henne om våldsskildringar riktade till barn
            och därvid hänvisade till bl.a. bestämmelsen om förledande av
            ungdom. Jag sade då att det är viktigt att förhindra att barn
            och ungdomar läser serietidningar, böcker och annat som har ett
            alltför förråande innehåll.
          </note>
          <note>
            Vad gäller frågan om bestämmelsen om förledande av ungdom kan
            tjäna som ett verksamt redskap för att hindra att denna typ av
            alster kommer i barns händer sade jag att jag hoppas att bestämmelsen
            uppmärksammas och att den används så att vi genom domstolspraxis
            får veta hur effektiv bestämmelsen kan vara i sammanhanget. Därefter
            kan vi avgöra om den behöver ses över eller inte.
          </note>
          <note>
            Margareta Persson har nu i ett särskilt ärende fått det beskedet
            från åklagarmyndigheten i Stockholm att bestämmelsen inte var
            användbar, eftersom den inte gäller för försäljning i bl.a. bokhandeln.
            Ett enstaka beslut av åklagare bör dock inte ges alltför stor
            betydelse.
          </note>
          <note>
            Jag kommer dock att överväga om det finns skäl att redan nu se
            över straffbestämmelsen för att försöka komma till rätta med spridningen
            av våldsskildringar just till barn och ungdomar. En sådan översyn
            skulle kunna ske i anslutning till den översyn av lagstiftningen
            som är aviserad med anledning av Sveriges tillträde till FNs barnkonvention.
            Jag vill stryka under att jag, liksom Margareta Persson, känner
            starkt i denna fråga. Men jag vill också betona att vi som tycker
            att det är viktigt att skydda våra barn från våldsskildringar
            också måste hålla i minnet att det är ytterst angeläget att vi
            värnar om yttrandefriheten. Jag anser dock att vi ändå måste försöka
            hitta sätt att hantera denna intressekonflikt.
          </note>
          <note type="speaker">
            Anf. 66 MARGARETA PERSSON (s):
          </note>
          <note>
            Herr talman! Jag vill tacka för det positiva svar jag har fått.
          </note>
          <note>
            Man kan naturligtvis hävda att det nu, när åklagaren i ett fall
            har ansett att lagen inte går att använda, ännu inte finns underlag
            för att säga att lagen är för gammal. Samtidigt menar jag att
            det av förarbetena till lagen framgår att det rör sig om speciell
            försäljning, exempelvis att en gubbe bedriver försäljning bakom
            en skola. Det står däremot tydligt att det inte gäller försäljning
            i exempelvis bokhandel. De skrifter vi talar om prånglas ju inte
            precis ut i det fördolda, utan de säljs som vanliga tidningar
            i affärer och kiosker.
          </note>
          <note>
            Det är därför jag fortfarande tror att det är nödvändigt att
            förändra lagen.
          </note>
          <note>
            Man kan ha olika uppfattning om när dammtrasan skall bytas ut
            mot sax, nål och tråd, dvs. när det är nödvändigt att sy om lagen
            och inte bara damma av den. Jag noterar med tillfredsställelse
            att justitieministern nu ändå säger att hon vill överväga en förändring
            av lagen. Det är bra att Laila
          </note>
          <note>
            Freivalds nu har slutat tro på dammtrasans möjligheter i det
            här fallet; jag har nämligen hört att hon är bättre på att sy
            om och förändra. Jag ser fram emot att få se den omsydda paragrafen.
          </note>
          <note>
            Överläggningen var härmed avslutad.
          </note>
          <note>
            10 § Svar på frågorna 1990/91:602 och 629 om
          </note>
          <note>
            Stockholms tingsrätt
          </note>
          <note>
            Anf. 67 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Hans Göran Franck har frågat mig vilka åtgärder
            jag kommer att vidta för att på lämpligt sätt tillgodose de krav
            och synpunkter som framställts av personal vid Stockholms tingsrätt
            i anledning av en organisationsöversyn.
          </note>
          <note>
            Britta Bjelle har frågat mig om det inte är olämpligt att fatta
            beslut om organisationen nu.
          </note>
          <note>
            Bakgrunden till frågorna är att statskontoret på regeringens
            uppdrag utrett vissa organisatoriska frågor rörande tingsrätten
            och att man på sina håll är kritisk mot ett genomförande av det
            förslag till ny organisation som statskontoret presenterat i sin
            rapport (1990:33).
          </note>
          <note>
            Låt mig först upplysa om att rapporten i sedvanlig ordning har
            remissbehandlats. Remissutfallet har varit blandat. De närmast
            ansvariga myndigheterna -- tingsrätten, åklagarmyndigheten i Stockholm,
            domstolsverket och riksåklagaren --
          </note>
          <note>
            har tillstyrkt förslaget. Det har också tillstyrkts av
          </note>
          <note>
            ST-Domstol. Andra har varit mer kritiska.
          </note>
          <note>
            För att förbättra regeringens beslutsunderlag har dessutom företrädare
            för domstolsverket, riksåklagaren, statskontoret, tingsrätten,
            åklagarmyndigheten och personalen vid tingsrätten -- genom sina
            fackliga företrädare och på annat sätt -- beretts tillfälle att
            muntligen framföra ytterligare synpunkter.
          </note>
          <note>
            Jag kommer självfallet att väga in alla dessa synpunkter inför
            mitt förslag till regeringen beträffande tingsrättens framtida
            organisation.
          </note>
          <note>
            Ärendet är emellertid fortfarande under beredning. Innan ärendet
            avgörs skall bl.a. de fackliga organisationerna få tillfälle att
            lämna synpunkter i den ordning som gäller för medbestämmande i
            regeringsärenden. Att i dag uttala sig om hur mitt förslag kommer
            att tas emot av tingsrättens personal är därför -- som Hans
          </note>
          <note>
            Göran Franck säkert förstår -- varken möjligt eller lämpligt.
            Låt mig emellertid slå fast att målet för det pågående förändringsarbetet
            -- liksom för det uppdrag varigenom översynen aktualiserades --
            är att effektivisera verksamheten i tingsrätten i olika avseenden,
            bl.a. genom organisatoriska åtgärder.
          </note>
          <note>
            Beträffande tidpunkten för regeringens beslut får jag upplysa
            om att statskontoret -- liksom tingsrätten -- föreslagit att den
            nya organisationen skall genomföras den 1 juli 1991. Jag anser
            det därför självklart att regeringen prövar ärendet innan dess
            och ger tingsrätten och dess personal besked. Varken renoveringen
            av rådhuset eller domstolsutredningens arbete påverkar den bedömningen.
            Det kommer för övrigt att dröja åtminstone ett par år innan domstolsutredningens
            arbete kan påverka arbetssituationen vid tingsrätten.
          </note>
          <note>
            Jag räknar med att frågan om tingsrättens organisation kommer
            att behandlas vid regeringssammanträdet den 30 maj.
          </note>
          <note type="speaker">
            Anf. 68 HANS GÖRAN FRANCK (s):
          </note>
          <note>
            Herr talman! Jag tackar för svaret.
          </note>
          <note>
            Min fråga gällde vilka åtgärder statsrådet avser vidta för att
            på lämpligt sätt tillgodose de krav och synpunkter som framställts
            av domare och annan personal vid Stockholms tingsrätt. Av svaret
            framgår att ärendet fortfarande är under beredning och att bl.a.
            de fackliga organisationerna skall få tillfälle att lämna synpunkter.
            Det tycker jag är bra.
          </note>
          <note>
            De fackliga organisationerna har förvisso ytterligare synpunkter
            att komma med. Det är också viktigt att man söker genomföra ytterligare
            kontakter och studier på de olika avdelningarna vid tingsrätten
            för att på det sättet direkt komma i kontakt med domare och personal.
            Praktiskt taget alla domare är kritiska mot detta förslag från
            statskontoret. Jag har träffat åtskilliga av dem och lyssnat på
            vad de har att säga. Eftersom syftet med förslaget är att öka
            effektiviteten är det ju helt avgörande att det förslag som kommer
            att framläggas blir så utformat, att det verkligen beaktar de
            synpunkter som domarna och övrig personal har. I annat fall kommer
            effektiviteten att eftersättas, och resultatet blir inte vad man
            har önskat sig.
          </note>
          <note type="speaker">
            Anf. 69 BRITTA BJELLE (fp):
          </note>
          <note>
            Herr talman! Jag ber också att få tacka justitieministern för
            svaret.
          </note>
          <note>
            Det behövs säkerligen en omorganisation av
          </note>
          <note>
            Stockholms tingsrätt. Men när man läser statskontorets förslag,
            personalens reservationer och en del andra handlingar i ärendet,
            kan det inte undvikas att en del frågor dyker upp.
          </note>
          <note>
            Platta organisationer med större egen beslutanderätt anses i
            dag vara bra, och det anses också att decentralisering ger effektivitet
            i produktionsledet. Men denna sanning tycks inte gälla riktigt
            för Stockholms tingsrätt, om man ser på den omorganisation som
            föreslås.
          </note>
          <note>
            All omorganisation lyckas bäst om man försöker ta vara på personalens
            kompetens. Det tycker jag inte heller att man har gjort i det
            här fallet.
          </note>
          <note>
            Ett par av de problem som har redovisats i statskontorets utredning
            är, som Hans Göran
          </note>
          <note>
            Franck varit inne på, att det är dålig effektivitet och hög sjukfrånvaro
            i domstolen. Om man nu vill åstadkomma en bättre effektivitet
            och en mindre sjukfrånvaro, är det olyckligt om man driver igenom
            en organisationsform som personalen inte anser sig kunna stödja.
          </note>
          <note>
            Till detta kommer att man håller på att renovera rådhuset, tydligen
            för 120 milj.kr. Den renoveringen bygger, såvitt jag förstår,
            på att man skulle ha åtta avdelningar om vardera fyra rotlar i
            stället för, enligt statskontorets förslag, fyra avdelningar med
            sju à åtta rotlar i varje.
          </note>
          <note>
            En fråga som man tycker skulle vara föremål för justitieministerns
            övervägande är att man borde försöka få till stånd någon form
            av kompromiss med personalen. Får man inte personalen att känna
            att det är en riktig omorganisation som genomförs eller att de
            på ett eller annat sätt har kunnat påverka utvecklingen, är det
            inte alls säkert att omorganisationen leder till den högre effektivitet
            och mindre sjukfrånvaro som är önskvärd.
          </note>
          <note>
            Anf. 70 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Jag delar Hans Göran Francks och
          </note>
          <note>
            Britta Bjelles uppfattning att det är mycket viktigt att lyssna
            på personalen när man gör den här typen av förändringar av en
            organisation. Det är också bakgrunden till att jag har tagit emot
            företrädare för personalen och lyssnat på deras synpunkter.
          </note>
          <note>
            Representanter för departementet har varit i tingsrätten och
            där tillsammans med personalen gått igenom byggnaden och diskuterat
            de olika aspekter som personalen anser ha betydelse i sammanhanget.
          </note>
          <note>
            De synpunkter jag har fått in, de fakta jag har och de överväganden
            som kan göras arbetar vi nu med vid beredningen.
          </note>
          <note>
            Till Britta Bjelle vill jag säga att det nu är mycket modernt
            att tala om en platt organisation och decentralisering. Som tidigare
            verkschef har jag stor erfarenhet av organisationsförändringar
            med just den inriktningen. Det finns ytterligare ett par saker
            som är mycket väsentliga för att man skall få en organisation
            att fungera på ett effektivt sätt. Den ena är att den är organiserad
            så, att de olika enheterna inom organisationen är bärkraftiga
            arbetsenheter och att arbetet kan planeras och bedrivas på ett
            effektivt sätt. Den andra lika viktiga aspekten i sammanhanget
            är ledningsfunktionerna.
          </note>
          <note>
            Dessa är underdimensionerade i den nuvarande tingsrätten -- det
            är vi alla överens om. Den viktiga aspekten måste också tas med
            i övervägandena.
          </note>
          <note>
            Allt detta tillsammans leder fram till att vissa förändringar
            måste göras. Vilka dessa blir sedan man beaktat de olika ståndpunkter
            som förts fram kommer departementet att ta ställning till under
            den närmaste tiden.
          </note>
          <note type="speaker">
            Anf. 71 HANS GÖRAN FRANCK (s):
          </note>
          <note>
            Herr talman! Det är naturligtvis i och för sig bra att det blir
            ett snabbt beslut om genomförandet av förslaget. Å andra sidan
            är det mycket viktigt att förslaget är väl berett. Om det finns
            tvekan om hur förslaget skall genomföras -- och för den misstanken
            tycker jag att det finns ett visst fog --
          </note>
          <note>
            anser jag att man noggrant bör pröva möjligheten att genomföra
            förslaget på försök, för att så småningom komma fram till ett
            definitivt beslut.
          </note>
          <note>
            Den synpunkten har framförts på åtskilliga håll.
          </note>
          <note>
            Nyckelfrågan här är att man i organisationen enligt statskontorets
            förslag lägger in ytterligare en administrativ nivå. Jag anser
            att detta är tvivelaktigt, eftersom risken är att det då blir
            ytterligare byråkrati. Det har på den punkten kommit kritik från
            flera håll, bl.a. från riksrevisionsverket.
          </note>
          <note type="speaker">
            Anf. 72 BRITTA BJELLE (fp):
          </note>
          <note>
            Herr talman! Jag har full förståelse för att man behöver bärkraftiga
            arbetsenheter. Jag kan mycket väl förstå att man måste bygga in
            sådana i systemet.
          </note>
          <note>
            Av statskontorets utredning framgår att det är dåligt ställt
            med ledningsfunktionen. Av de handlingar som jag har fått i min
            hand framgår emellertid att det har varit en hård styrning, att
            förslaget skulle genomföras snabbt, att personalens intressen
            inte har tillgodosetts och att de anställda därför känner sig
            ganska överkörda. Man är också orolig för hur arbetssituationen
            kommer att utvecklas på grund av att det har föreslagits att det
            skall bli delade kanslier.
          </note>
          <note>
            Om det skall bli någon effektivitet i arbetet i den här domstolen
            måste domarna känna att det blev en organisation som är bra för
            dem. Annars är det ju ingen som helst idé att försöka genomföra
            förslaget.
          </note>
          <note>
            Man kan inte åstadkomma särskilt mycket om inte de som sedan
            skall utföra jobbet känner att det har blivit bättre.
          </note>
          <note>
            Överläggningen var härmed avslutad.
          </note>
          <note>
            11 § Svar på frågorna 1990/91:605, 612 och 613
          </note>
          <note>
            om säkerheten vid kriminalvårdsanstalterna
          </note>
          <note>
            Anf. 73 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Göthe Knutson, Hans Göran Franck och Britta Bjelle
            har ställt frågor till mig med anledning av Ioan Ursuts och Marten
            Imandis rymning från specialavdelningen på Kumla. Jag besvarar
            frågorna i ett sammanhang.
          </note>
          <note>
            Inledningsvis vill jag framhålla att jag är mycket glad över
            att rymlingarna har kunnat gripas utan att någon kom till skada.
            Jag ser självfallet mycket allvarligt på att rymningen kunde ske.
            Regeringen har därför uppdragit åt landshövding Gösta
          </note>
          <note>
            Gunnarsson att utreda omständigheterna kring den. I uppdragit
            ingår att redovisa hur rymningen gick till, varför den kunde genomföras
            och vilka åtgärder som vidtogs i samband med att den blev känd
            samt vilka slutsatser som kan dras av det som inträffat. Av regeringsuppdraget
            framgår att arbetet bör bedrivas så skyndsamt som möjligt.
          </note>
          <note>
            Britta Bjelle frågar mig vilka slutsatser jag så här långt är
            beredd att dra av de inträffade händelserna. Jag vill inte föregripa
            utredningen och redan nu dra några sådana slutsatser. Vi vet nämligen
            ännu inte tillräckligt om varför rymningarna kunde ske. När vi
            vet det kommer jag att ta de initiativ som behövs för att undanröja
            eventuella brister och svagheter. Jag har därmed svarat också
            på Göthe Knutsons ena fråga.
          </note>
          <note>
            Jag vill däremot redan nu ge ett besked till Hans
          </note>
          <note>
            Göran Franck. Jag har inte för avsikt att föreslå en allmän skärpning
            av restriktionerna vid våra kriminalvårdsanstalter. Det utesluter
            självfallet inte att det kan bli aktuellt att vidta åtgärder i
            syfte att höja säkerheten på vissa anstalter, t.ex. i fråga om
            specialavdelningarna. Svaret på Göthe
          </note>
          <note>
            Knutsons andra fråga är att specialavdelningarna självfallet
            skall vara rymningssäkra.
          </note>
          <note>
            Jag vill till sist erinra om att en rad åtgärder har vidtagits
            under senare tid för att höja säkerheten inom kriminalvården.
            Göthe Knutson hänvisar till att jag i tidigare frågedebatter här
            i kammaren har utlovat åtgärder som hindrar det svåraste klientelet
            från att rymma och antyder att inga åtgärder har vidtagits. Norrköpingsanstaltens
            specialavdelning har byggts om efter två uppmärksammade rymningar
            därifrån våren och försommaren 1988.
          </note>
          <note>
            Avdelningen har bl.a. fått en ny rastgård med tak för att förhindra
            rymningar inifrån och fritagningsförsök utifrån. Murarna har också
            förstärkts. Specialavdelningen på Hall har efter
          </note>
          <note>
            Ursuts rymning därifrån hösten 1989 stängts av säkerhetsskäl
            och ersatts med en ny på
          </note>
          <note>
            Tidaholmsanstalten. Även den specialavdelningen har försetts
            med en rastgård med tak.
          </note>
          <note>
            Kriminalvårdsstyrelsen och byggnadsstyrelsen har enligt vad jag
            har erfarit arbetat för högtryck med säkerhetsfrågorna på Kumlaanstalten
            under det senaste halvåret. Av de investeringsmedel som finns
            disponibla under innevarande budgetår har 8
          </note>
          <note>
            milj.kr. avsatts för säkerhetsåtgärder där. Medlen skall bl.a.
            användas för en ny rastgård med tak.
          </note>
          <note>
            Då Göthe Knutson, som framställt fråga 605, anmält att han var
            förhindrad att närvara vid sammanträdet, medgav andre vice talmannen
            att
          </note>
          <note>
            Göran Ericsson i stället fick delta i överläggningen.
          </note>
          <note type="speaker">
            Anf. 74 GÖRAN ERICSSON (m):
          </note>
          <note>
            Herr talman! Jag tackar för det svar som justitieministern har
            gett på den fråga som ställts av
          </note>
          <note>
            Göthe Knutson.
          </note>
          <note>
            Det är tacksamt att kunna notera att det här har gjorts en del
            insatser. Jag tror emellertid att planering för ytterligare sådana
            insatser är nödvändig.
          </note>
          <note>
            Men så till kärnfrågan, som Göthe Knutson tar upp: Skall det
            gå att rymma från fängelser i
          </note>
          <note>
            Sverige? Skall det gå att rymma från specialavdelningar? Skall
            det vara så, som Björn
          </note>
          <note>
            Weibo sade i en av intervjuerna i TV, att det skall finnas en
            ventil någonstans; man måste kunna planera för en rymning för
            att stå ut? Som skäl för det ståndpunktstagandet sade han att
            den uppfattningen delades av landets justitieminister.
          </note>
          <note>
            Weibo argumenterade ungefär efter denna linje:
          </note>
          <note>
            Därest man icke har den teoretiska möjligheten att rymma, kommer
            det att bli gisslandramer och självmord bland fångarna. Jag vill
            erinra om att det förekommit en hel del fall av gisslandramer
            osv., t.ex. i Attica-fängelset i staten New York år 1971 då
          </note>
          <note>
            29 fångar och 10 ur gisslan dödades. Men där var orsaken en dubbel
            överbeläggning på fängelset, vanvård av fångar och en instängdhet
            med gallerhallar. Det förekom rasmotsättningar, och det var en
            svår misär. Något sådant har vi inte på våra fängelser, och dessutom
            har vi inte vapen inne i våra fängelser. Det är en väsentlig skillnad.
          </note>
          <note>
            Det argumentet kan vi alltså lämna därhän, och då återstår den
            enkla frågan: Delar justitieministern
          </note>
          <note>
            Björn Weibos uppfattning att det skall finnas en möjlighet att
            rymma även från bunkeravdelningar?
          </note>
          <note type="speaker">
            Anf. 75 HANS GÖRAN FRANCK (s):
          </note>
          <note>
            Herr talman! Jag tackar för svaret. Jag är nöjd med att justitieministern
            klart deklarerar att det på grund av det inträffade inte kommer
            att föreslås någon allmän skärpning av restriktionerna vid våra
            kriminalvårdsanstalter. De förändringar som har skett under 80-talet
            har huvudsakligen gått i skärpande riktning, och det finns därför
            inte någon anledning att allmänt sett skärpa restriktionerna.
          </note>
          <note>
            Jag har däremot förståelse för att kriminalvårdsstyrelsen kan
            ha behov av att se över säkerhetsåtgärderna, och detta lär redan
            vara på väg.
          </note>
          <note>
            Enligt de uppgifter jag har fått har antalet rymningar från slutna
            riksanstalter minskat och fortsätter av allt att döma att minska.
            När det gäller rymningar från säkerhetsanstalter delar jag justitieministerns
            uppfattning, och jag anser att hon har gett ett bra svar på den
            här frågan. Ett ännu bättre besked gav hon i en artikel i Expressen.
          </note>
          <note type="speaker">
            Anf. 76 BRITTA BJELLE (fp):
          </note>
          <note>
            Herr talman! Jag tackar justitieministern för svaret.
          </note>
          <note>
            I Sverige har vi 20 fångar som bedöms som verkligt farliga och
            som anses behöva specialbevakning.
          </note>
          <note>
            Trots att den här gruppen är så liten, lyckas vi i
          </note>
          <note>
            Sverige inte hålla reda på ens på de allra farligaste fångarna.
            Sedan 1987 har det skett minst en uppmärksammad rymning varje
            år. Dessutom försökte två interner i augusti 1989 rymma samma
            väg som Ursut.
          </note>
          <note>
            Jag vill fråga justitieministern om hon anser att kriminalvården
            i dag lever upp till det ansvar som vi har rätt att ställa.
          </note>
          <note>
            Dessutom anser jag det vara oroande att generaldirektör Björn
            Weibo redan i oktober 1989
          </note>
          <note>
            hävdade att fängelser inte fick vara rymningssäkra.
          </note>
          <note>
            Sedan dess har han återigen, som Göran Ericsson var inne på,
            hävdat samma ståndpunkt. Tyvärr tror jag att han urholkar allmänhetens
            tilltro till kriminalvårdens förmåga att skydda människor från
            de allra farligaste fångarna. Jag anser att det är mycket viktigt
            att justitieministern här ger väldigt klara besked om sin syn
            på Björn Weibos uttalande och om vilka krav vi har rätt att ställa
            på kriminalvården.
          </note>
          <note>
            Anf. 77 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Till Göran Ericsson vill jag säga att jag på Göthe
            Knutsons enkla fråga om man skall kunna rymma från specialavdelningar
            gav ett, som jag tyckte, enkelt svar: Nej, man skall självklart
            inte kunna rymma från specialavdelningar.
          </note>
          <note>
            Britta Bjelle säger att vi i Sverige inte lyckas hålla de 20
            farligaste fångarna inne och att det sker en rymning per år. I
            formuleringen ''i Sverige'' finns en insinuation, nämligen att
            det sker här och inte i andra länder. Här har jag ett behov av
            att protestera. Internationellt sett är vi i Sverige inte sämre
            på att hålla våra farligaste fångar inlåsta än vad man är i de
            flesta andra jämförbara länder --
          </note>
          <note>
            snarare tvärtom.
          </note>
          <note>
            Det har skett en del mycket olyckliga och oacceptabla rymningar
            från våra säkerhetsavdelningar under senare år. Men uppgiften
            att det skulle ske en rymning om året var något vårdslös. Av kriminalvårdsverkets
            sammanställning över rymningar från säkerhetsavdelningarna, sedan
            dessa inrättades i slutet av 1970-talet, denna visar att det skett
            sju rymningar sedan början av 1970-talet. Det är alltså betydligt
            färre än vad Britta Bjelle sade -- men det är sju rymningar för
            mycket. Därför är det viktigt att vi fortsätter att satsa på säkerheten
            i dessa avdelningar. Under de senaste åren har också en hel del
            åtgärder vidtagits. Kriminalvårdsstyrelsen har ställt upp ett
            särskilt program, som man nu successivt genomför. Det finns en
            del kvar att göra, och jag hoppas att när dessa åtgärder är genomförda,
            så kommer vi inte att behöva uppleva en sådan här situation igen.
          </note>
          <note>
            Vad beträffar Björn Weibos uttalande vill jag bara säga att jag
            vid mina kontakter med honom inte har fått någon annan uppfattning
            än att han också anser att man inte skall kunna rymma från specialavdelningar.
            Vad han därutöver utvecklar tror jag ligger på ett mer filosofiskt
            plan än det konkreta, huruvida man skall kunna rymma från säkerhetsavdelningar
            eller inte.
          </note>
          <note type="speaker">
            Anf. 78 GÖRAN ERICSSON (m):
          </note>
          <note>
            Herr talman! Jag får tacka för det kompletterande svaret. Nu
            säger justitieministern: Nej, självklart skall man inte kunna
            rymma från en säkerhetsavdelning. Men man rymmer! Det är detta
            som är det problem som vi måste jobba med.
          </note>
          <note>
            Jag tror inte att man skall titta på andra länder och säga att
            vi är bättre. Vi skall i stället se till att de här
          </note>
          <note>
            20 farligaste fångarna, som Britta Bjelle talade om, sitter där
            de skall sitta. Jag tror att det är viktigt för förtroendet för
            rättsväsendet. Inte minst är det viktigt för kriminalvården i
            dess arbete för en humanisering och förbättring att kriminalvården
            har en chef som klart säger ifrån att de här 20
          </note>
          <note>
            farligaste fångarna -- farliga för allmänheten och för den polis
            som skall fånga in dem igen -- skall sitta absolut bergsäkert
            inlåsta den tid de är ådömda straff.
          </note>
          <note>
            Jag tror att man skall undvika att blanda in filosofiska frågor
            i konkreta, viktiga frågor, som
          </note>
          <note>
            Björn Weibo gör. I stället skall man tala ur skägget;
          </note>
          <note>
            man skall inte kunna rymma, och vi skall tillsammans göra allt
            för att så inte sker.
          </note>
          <note type="speaker">
            Anf. 79 BRITTA BJELLE (fp):
          </note>
          <note>
            Herr talman! Jag tror att justitieministern överreagerar när
            hon säger att jag insinuerar. Det gjorde jag faktiskt inte alls.
            Uppgiften att det sedan
          </note>
          <note>
            1987 skulle vara minst en per år som rymmer har jag däremot hämtat
            från en tidning. Där stod det att det var Stig Bergling 1987,
            Mats Rimdahl 1988 och
          </note>
          <note>
            1989, en morddömd sovjetisk boxare i december
          </note>
          <note>
            1989 och Lars-Inge Svartenbrandt 1990. Då har jag inte nämnt
            Ursut som skall vara med två gånger.
          </note>
          <note>
            Egentligen är det kanske inte så viktigt om det är en, en och
            en halv per år eller vad det nu är. Det som är litet upprörande
            är ju att dessa personer, som anses så farliga, kan fly. Jag tycker
            att det är ganska intressant att Ursut har rymt tre gånger. Två
            gånger kom han i väg, men en gång kom han inte så långt. Han har
            i brev skrivit att han väntar på bättre tider och nya äventyr
            och att han har för avsikt att ta rättvisan i egna händer. Dessutom
            visste man att han hade begått mycket allvarliga brott. Han kunde
            rymma trots att man kunde förutse att han skulle försöka.
          </note>
          <note type="speaker">
            Anf. 80 HANS GÖRAN FRANCK (s):
          </note>
          <note>
            Herr talman! I svaret säger justitieministern att det framgår
            av regeringsuppdraget att arbetet med utredningen, som skall utföras
            av Gösta
          </note>
          <note>
            Gunnarsson, skall bedrivas så skyndsamt som möjligt. Jag ställde
            också en fråga om detta. Kan justitieministern ange något närmare
            när hon räknar med att hans förslag kommer och när regeringen
            kan tänkas pröva de förslagen?
          </note>
          <note>
            Jag har i min fråga sagt att det är oroväckande att höga myndighetspersoner
            och politiker gjort uttalanden som motverkar en seriös behandling
            av kriminalvårdsfrågor. Nu har det huvudsakligen varit Björn Weibo
            som fått stå i skottgluggen för vissa, men ingen har sagt någonting
            om rikspolischefens ganska anmärkningsvärda uttalande om sjufaldig
            ynkedom. Hela hans agerande i denna sak överdramatiserade händelsen
            och är värd kritik. Jag undrar vad justitieministern anser?
          </note>
          <note>
            Anf. 81 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Det glädjer mig att kunna säga till
          </note>
          <note>
            Göran Ericsson att jag helt instämmer med det han sade.
          </note>
          <note>
            Britta Bjelle räknar upp ett antal rymningar under de senaste
            åren, men påståendet gällde ju de 20
          </note>
          <note>
            farligaste brottslingarna och rymningar från säkerhetsavdelningar.
            Bergling, t.ex., rymde inte från en säkerhetsavdelning. Han var
            på permission och befann sig ute. Den rymningen var alltså inte
            dramatisk på det viset.
          </note>
          <note>
            Beträffande Ursuts rymning delar jag Britta Bjelles frågande
            inställning till hur han kunde lyckas en gång till. En av anledningarna
            till att jag har givit ett särskilt uppdrag till Gösta Gunnarsson
            är att få svar på den frågan.
          </note>
          <note>
            Till Hans Göran Franck vill jag säga att Gösta
          </note>
          <note>
            Gunnarsson har uppmanats att utföra uppdraget skyndsamt och förhoppningsvis
            före sommaren.
          </note>
          <note>
            Jag tror att vi kommer att ha hans utredning åtminstone före
            den 1 juli, kanske t.o.m. tidigare.
          </note>
          <note>
            Tidpunkten för regeringens ställningstagande beror på utredningens
            innehåll.
          </note>
          <note>
            I övrigt har jag inga kommentarer, men jag förstår
          </note>
          <note>
            Hans Göran Francks upprördhet över en del uttalanden från olika
            håll i pressen.
          </note>
          <note type="speaker">
            Anf. 82 BRITTA BJELLE (fp):
          </note>
          <note>
            Herr talman! Det är riktigt att alla kanske inte har rymt dramatiskt,
            men alla har avvikit. Jag menar att det är viktigt att man har
            tilltro till kriminalvården.
          </note>
          <note>
            Vi har på den senaste tiden i pressen läst så mycket om att man
            inte har denna tilltro. Det är därför viktigt att kunna konstatera
            att personer som anses så farliga som de som jag nu tänker på
            inte skall kunna avvika vare sig med rymning eller vid permission
            eller på något annat sätt. De som är farliga måste vara under
            kontroll.
          </note>
          <note>
            Anf. 83 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Jag delar helt Britta Bjelles uppfattning att de
            som är farliga inte skall kunna rymma. Det är dem vi talar om,
            men jag blir litet konfunderad över om vi talar om samma sak.
            De verkligt farliga brottslingarna, som sitter på säkerhetsavdelningar,
            har inga permissioner. De tar sig ut genom att rymma från de säkerhetsavdelningar
            som skall vara rymningssäkra.
          </note>
          <note>
            Det är givetvis väldigt viktigt för förtroendet för kriminalvården
            att denna typ av rymningar inte kan ske. Jag kan också dela uppfattningen
            -- om det var det Britta Bjelle menade -- att inte heller de som
            inte är farliga inte skall kunna rymma genom att avvika från permissioner.
            Sådana avvikanden är också mycket olyckliga för kriminalvården.
            Det är en av de frågor som man kämpar oerhört mycket med och faktiskt
            lyckas att hantera. Jag vill bara nämna att antalet rymningar
            från våra anstalter har halverats sedan 1977. Jag tror att folks
            förtroende för kriminalvården skulle vara litet större om politiker,
            myndighetspersoner och andra i debatten uppträdde litet mer balanserat
            så att vi kunde få mera fakta och mindre känsloyttringar i dessa
            sammanhang.
          </note>
          <note type="speaker">
            Anf. 84 BRITTA BJELLE (fp):
          </note>
          <note>
            Herr talman! Jag hoppas att justitieministern inte menar mig.
            Jag kan inte erinra mig om att jag har haft några känsloyttringar
            i vare sig den debatt vi har nu eller har haft tidigare när det
            gällt dessa rymningar.
          </note>
          <note>
            Jag kan däremot berätta -- det är ganska intressant -- att den
            1 april 1991, dvs. ganska nyligen, var 347 av landets totalt 4
            097 interner på fri fot. Jag inser att en och annan av dessa är
            sådana som varit onyktra och inte inställt sig när permissionen
            varit slut. Även denna siffra måste ju dock ifrågasättas. Det
            måste ju vara ett önskemål att den siffran skall krympa ytterligare,
            även om dessa personer inte är så farliga. Det är intressant att
            notera att denna siffra finns.
          </note>
          <note>
            Anf. 85 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Det är just därför jag tog upp den senaste frågan.
            Även avvikanden i övrigt är oacceptabla. Det är därför jag skyndade
            mig att hävda att det kanske vore bra för allmänheten att få veta
            med vilken effektivitet kriminalvården faktiskt har hanterat denna
            fråga och vilka oerhörda förbättringar som skett bara under den
            senaste tioårsperioden.
          </note>
          <note>
            Överläggningen var härmed avslutad.
          </note>
          <note>
            12 § Svar på fråga 1990/91:624 om villkorlig frigivning
          </note>
          <note>
            Anf. 86 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Knut Wachtmeister har frågat mig om jag avser att
            föreslå någon ändring i reglerna om att villkorlig frigivning
            från fängelsestraff i allmänhet skall ske efter halva strafftiden.
          </note>
          <note>
            I justitiedepartementets bilaga till den senaste budgetpropositionen
            finns svaret på denna fråga.
          </note>
          <note>
            Det står där att det är min avsikt att föreslå att den nuvarande
            huvudregeln om halvtidsfrigivning avskaffas. Jag framhöll att
            den nuvarande relativt stora skillnaden mellan utmätt straff och
            faktisk anstaltstid otvivelaktigt har visat sig svårförståelig
            för allmänheten, även om systemet vid en internationell jämförelse
            inte ter sig onormalt.
          </note>
          <note>
            Jag kan också upplysa Knut Wachtmeister om att vi inom departementet
            nu färdigställer en lagrådsremiss. Vad som krävs innan denna kan
            läggas fram är vissa ytterligare överväganden om hur det förslaget
            lämpligen bör samordnas med vissa andra frågor om påföljdssystemet
            som är aktuella för närvarande. Jag tänker här bl.a. på försöksverksamheten
            med samhällstjänst samt beredningen av det betänkande som påföljdsutredningen
            överlämnade i förra veckan.
          </note>
          <note>
            Min förhoppning är dock att det skall bli möjligt att fatta ett
            beslut om en lagrådsremiss före sommaren.
          </note>
          <note type="speaker">
            Anf. 87 KNUT WACHTMEISTER (m):
          </note>
          <note>
            Herr talman! Jag tackar för svaret. Villkorlig frigivning har
            funnits ända sedan 1906. Reglerna har ändrats flera gånger sedan
            dess. Tidigare var denna förtida frigivning beroende av vederbörandes
            uppförande under fängelsevistelsen samt beredvilligheten att ersätta
            genom brottet uppkomna skador. Våren 1983 beslöt riksdagen om
            en i huvudsak obligatorisk villkorlig frigivning efter i allmänhet
            halva strafftiden. Moderata samlingspartiet var ensamt om att
            rösta emot.
          </note>
          <note>
            Allmänheten finner det naturligtvis egendomligt och felaktigt
            att en brottsling slipper avtjäna halva strafftiden. T.o.m. personer
            som är dömda för grova narkotikabrott kan friges efter halva tiden.
          </note>
          <note>
            Enligt en BRÅ-rapport medförde halvtidsfrigivningen en ökning
            av stöldbrotten med ca 3 %.
          </note>
          <note>
            Det är glädjande att justitieministern nu aviserar en ändring.
            Redan för tre år sedan sades detta från regeringshåll, utan att
            något har hänt. Därför har jag ställt denna fråga. Om man nu avskaffar
            halvtidsfrigivningen uppstår genast en följdfråga.
          </note>
          <note>
            Innebär ett avskaffande att man avser att minska strafftidens
            längd? I så fall blir reformen mer eller mindre ett slag i luften.
            Hur ligger det till med den saken?
          </note>
          <note>
            Anf. 88 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Det måste givetvis göras överväganden för att man
            skall kunna hantera den situation som kommer att uppstå på våra
            anstalter om vi avskaffar halvtidsfrigivningen. Det kommer att
            krävas flera platser i våra fängelser, men det kan naturligtvis
            balanseras genom andra åtgärder.
          </note>
          <note>
            Därför hänvisade jag i mitt svar till försöksverksamhet med samhällstjänst
            och den påföljdsutredning som nyligen avlämnade sitt förslag.
          </note>
          <note type="speaker">
            Anf. 89 KNUT WACHTMEISTER (m):
          </note>
          <note>
            Herr talman! Jag tackar för det svaret. Det förhållandet att
            slopande av halvtidsfrigivningen skulle medföra krav på flera
            fängelseplatser tycker jag inte utgör ett bärande skäl. I ett
            rättssamhälle måste rätten gå före de ekonomiska problemen med
            att tillskapa flera fängelseplatser. Delar justitieministern min
            uppfattning att ekonomin faktiskt får sitta emellan?
          </note>
          <note>
            Anf. 90 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Jag skulle vilja formulera mig så att jag är beredd
            att vidta vissa motåtgärder. Därför hänvisar jag till det andra
            reformarbetet som gäller samhällstjänst och påföljdsutredningen.
          </note>
          <note type="speaker">
            Anf. 91 KNUT WACHTMEISTER (m):
          </note>
          <note>
            Herr talman! Jag tackar för det, och jag tolkar det som om justitieministern
            inte har för avsikt att väsenligt minska strafftiderna för att
            lösa problemet med halvtidsfrigivning.
          </note>
          <note>
            Överläggningen var härmed avslutad.
          </note>
          <note>
            13 § Svar på fråga 1990/91:645 om ersättning till nämndemännen
          </note>
          <note>
            Anf. 92 Justitieminister LAILA FREIVALDS
          </note>
          <note>
            (s):
          </note>
          <note>
            Herr talman! Håkan Hansson har frågat mig vad jag tänker vidta
            för åtgärder för att förbättra ersättningsnivåerna för nämndemän.
            Enligt Håkan
          </note>
          <note>
            Hansson leder den relativt låga ersättningen till snedrekrytering
            och svårigheter att rekrytera yrkesverksamma personer till uppdrag
            som nämndemän.
          </note>
          <note>
            Till nämndemän utgår ersättning enligt bestämmelserna i förordningen
            (1982:814) om ersättning till nämndemän och vissa andra uppdragstagare
            inom domstolsväsendet m.m.
          </note>
          <note>
            Ersättning utgår i form av arvode, reseersättning och traktamente.
          </note>
          <note>
            För varje sammanträde utgår arvode med 300 kr.
          </note>
          <note>
            per dag. Dessutom har en nämndeman sedan några år rätt till ett
            tilläggsbelopp för att täcka eventuell inkomstförlust som inte
            täcks av arvodet. Arvode och tilläggsbelopp kan tillsammans uppgå
            till högst
          </note>
          <note>
            650 kr. per dag. För vissa nämndemän utgår arvode även för förberedelsearbete.
            Det gäller t.ex.
          </note>
          <note>
            nämndemän i länsrätt, där tjänstgöringen förutsätter inläsning
            av omfattande skriftligt material. Dessa ersättningsnivåer gäller
            sedan den
          </note>
          <note>
            1 juli 1989.
          </note>
          <note>
            Huruvida det finns anledning att förändra de nuvarande ersättningsnivåerna
            -- som alltså lades fast år 1989 -- är en fråga som övervägs fortlöpande
            i departementet. Därvid tas hänsyn bl.a. till den allmänna löneutvecklingen
            och det statsfinansiella läget i stort.
          </note>
          <note>
            Helt nyligen -- i förra veckan -- uttalade riksdagen på förslag
            av justitieutskottet att en översyn av ersättningsnormerna för
            nämndemän bör ske.
          </note>
          <note>
            Utskottet åberopade därvid bl.a. att begränsningen beträffande
            arvodets storlek gjorde att det alltjämt förelåg en svårighet
            att få till stånd en allsidig sammansättning av nämndemannakåren.
            Som en utgångspunkt för en sådan översyn borde enligt utskotttet
            ligga förslaget i regeringens proposition om en ny kommunallag
            att förtroendevalda skall få rätt till skälig ersättning för bl.a.
            den inkomst som de förlorar när de fullgör sina uppdrag.
          </note>
          <note>
            Det nuvarande systemet för ersättning till nämndemän -- med ett
            fast belopp och möjlighet till ersättning för inkomstförlust --
            är utformat just för att främja den allsidiga rekrytering av nämndemän
            som Håkan Hansson och jag värnar om. Systemet ligger för övrigt
            i linje med det önskemål som riksdagen har uttalat. Möjligheten
            till ersättning för inkomstförlust gör nämligen att även yrkesverksamma
            personer kan åta sig uppdrag som nämndemän. Att denna princip
            är att föredra framför en ordning med ett lägre generellt belopp
            --
          </note>
          <note>
            lika för alla nämndemän -- har riksdagen uttalat sig för vid
            flera tillfällen.
          </note>
          <note>
            Men nivåerna på ersättningen kan som sagt diskuteras och det
            får vi nu anledning till i och med den översyn som riksdagen har
            uttalat sig om.
          </note>
          <note type="speaker">
            Anf. 93 HÅKAN HANSSON (c):
          </note>
          <note>
            Herr talman! Jag får tacka justitieministern för svaret på min
            fråga. Jag tycker också att det är glädjande att vi är överens
            om att ersättningsnormerna för nämndemän måste ses över, vilket
            underströks av det nyligen fattade riksdagsbeslutet. Skälet till
            att jag ändå vill ta upp den här frågan är att nämndemän gement
            känner att ersättningsnivån är ganska blygsam för det viktiga
            uppdrag de har fått och mot bakgrund av den viktiga roll som lekmannen
            spelar i vår rättsstat.
          </note>
          <note>
            Det gäller totalbilden med arvode, traktamente och körersättning.
            I och med den nya skattereformen har vissa av dessa ersättningar
            blivit sämre. Jag tror därför att det är mycket viktigt att översynen
            sker skyndsamt. Framöver i höst kommer nya nomineringar till nämndemän
            att göras, och det är därför viktigt att detta ses över och blir
            mer attraktivt.
          </note>
          <note>
            Jag håller med justitieministern om att det inte är bra med enbart
            ett fast belopp i botten. För att vi skall kunna få en allsidig
            rekrytering tror jag att såväl det fasta beloppet som ersättningen
            för inkomstbortfall måste höjas.
          </note>
          <note>
            Litet bestickande för vissa är också att det tydligen finns olika
            regler för olika instanser. I länsrätten får man t.ex. inläsningsersättning,
            men inte i hovrätten, och man upplever att man har ungefär lika
            stor börda när det gäller förberedelser.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 16.26 på förslag av andre vice talmannen
            att ajournera frågestånden till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            14 § Svar på fråga 1990/91:564 om spaningsarbetet i utredningen
            om mordet på Olof
          </note>
          <note>
            Palme
          </note>
          <note>
            Anf. 94 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Per Gahrton har frågat mig hur utrikesdepartementet
            informerat spaningsledningen i utredningen om mordet på
          </note>
          <note>
            Olof Palme rörande ett tips om en misstänkt person.
          </note>
          <note>
            En tjänsteman från UD lämnade i maj 1987 på förfrågan besked
            till spaningsledningen. Den information som lämnades var att ifrågavarande
            person satt fängslad i ett afrikanskt land från augusti 1985 till
            februari 1987. Vederbörande besöktes regelbundet under denna tid
            av personal från generalkonsulatet i Lomé och ambassaden i
          </note>
          <note>
            Abidjan.
          </note>
          <note>
            Sakuppgifterna i UDs besked till spaningsledningen bygger på
            uppgifter i de handlingar i UDs arkiv vilka tillkommit i arbetet
            med att bistå denne person med rätts- och annat konsulärt bistånd.
          </note>
          <note>
            När journalisten Olle Alsén vände sig till utrikesdepartementet
            med en begäran att få ta del av handlingarna i detta konsulära
            ärende uppstod tyvärr ett olyckligt missförstånd mellan tjänstemän
            inom departementet. Alsén fick ett felaktigt besked att det inte
            fanns några handlingar angående denne person. Alsén har senare
            fått besked att handlingarna i fråga finns i UDs arkiv. Han har
            också fått ta del av nämnda handlingar med de begränsningar sekretesslagen
            anger.
          </note>
          <note type="speaker">
            Anf. 95 PER GAHRTON (mp):
          </note>
          <note>
            Herr talman! Jag tackar för svaret. Det här tycks vara en av
            de sällsynta gånger då riksdagen spelar någon roll. När journalisten
            Olle Alsén först vände sig till UD fick han nämligen beskedet
            att man inte kunde hitta några handlingar angående denna person.
            När det sedan ställs en fråga i riksdagen visar det sig att det
            finns många sådana handlingar.
          </note>
          <note>
            Det är riktigt som utrikesministern säger, att Olle
          </note>
          <note>
            Alsén sedan har fått tillfälle att granska en del av dessa handlingar
            som inte är sekretessbelagda.
          </note>
          <note>
            Men den första fråga man ställer sig handlar naturligtvis om
            hur det egentligen fungerar på UD, hur missförstånd av detta slag
            över huvud taget kan uppstå i en så oerhört känslig affär. När
            en journalist i seriöst syfte begär att få se handlingar uppstår
            alltså det missförståndet att handlingarna inte existerar. Om
            journalisten inte hade varit Olle
          </note>
          <note>
            Alsén kanske det hade slutat där och inte blivit mera av det.
            Jag skulle gärna vilja ha en kommentar till hur sådant kan inträffa.
          </note>
          <note>
            När det gäller själva sakfrågan bakom undrar jag, delvis mot
            bakgrund av detta missförstånd, hur pass säker man på UD kan vara
            på att de handlingar man har i sina arkiv verkligen hela tiden
            handlar om rätt person. Enligt underhandsuppgifter som jag har
            fått har denna person inte haft besök av någon svensk förrän juni
            1986. I svaret sägs att han fick regelbundna besök från augusti
            1985 fram till februari 1987. Den misstanke som uppstår är naturligtvis
            att det, om det ligger någonting i detta, kan ha varit ett mycket
            välplanerat agerande för att skapa ett perfekt alibi. Kan vi vara
            bombsäkra på att den del av UD som är inblandad, i Lomé och
          </note>
          <note>
            Abidjan, har fungerat bättre än UD i Stockholm dess värre gjort
            denna gång?
          </note>
          <note>
            Anf. 96 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Låt mig först säga att jag har en hög uppfattning
            om den effektivitet och noggrannhet med vilken rättsavdelningen,
            som har fungerat i detta fall, brukar agera. Det har uppstått
            ett missförstånd. Det är beklagligt. Det är säkert inte avsiktligt,
            som Per Gahrton tydligen vill antyda.
          </note>
          <note>
            Men det är ändå någonting som inte kan accepteras. Jag har samma
            uppfattning som Per
          </note>
          <note>
            Gahrton om att sådant här inte får förekomma, så mycket mindre
            som Olle Alsén, den journalist som har skrivit artikeln som föranlett
            frågan har gjort, som jag ser det, ganska förtjänstfulla insatser
            i jakten på Olof Palmes mördare. Naturligtvis har varken jag eller
            utrikesdepartementet någon annan uppfattning än att allt som kan
            göras skall göras för att få fast mördaren.
          </note>
          <note>
            Per Gahrton tar upp frågan om det är rätt person eller om det
            föreligger ett falsarium, som UD har fallit offer för. Det vet
            jag inte. Jag har just innan jag trädde in i lokalen tagit del
            av handlingar och fotografier som skulle kunna tyda på att det
            kan föreligga ett slags falsarium. Men det är en sak för polisen
            att undersöka. Jag tycker nog att Olle Alsén skall vända sig till
            polisen, vilket jag tar för givet att han har för avsikt att göra.
          </note>
          <note type="speaker">
            Anf. 97 PER GAHRTON (mp):
          </note>
          <note>
            Herr talman! Jag försöker också hålla distinktionen mellan vad
            som är polisiärt arbete och vad som är utrikesdepartementets uppgift.
            Det är klart att UD inte skall göra en polisiär granskning.
          </note>
          <note>
            Vad det handlar om här är i vilken mån man verkligen kan vara
            bombsäker på att missförstånd icke uppstår eller har uppstått
            ytterligare en gång.
          </note>
          <note>
            Utrikesministern har ju här tvingats erkänna ett synnerligen
            allvarligt missförstånd. Jag vill bestämt förneka att jag antyder
            att det skulle vara avsiktligt.
          </note>
          <note>
            Jag är fullt medveten om att denna typ av missförstånd dess värre
            kan inträffa i byråkratier som har en stark dragning åt hemlighetsmakerihållet.
            Så skulle jag hellre vilja uttrycka det. Men kan man vara bombsäker
            på att inte liknande missförstånd kan ha uppträtt i Lomé och Abidjan?
            Vad har ni gjort för att kontrollera detta? Är ni beredda att
            göra någonting ytterligare, mot bakgrund av nya uppgifter, för
            att verkligen få garantier för att icke ytterligare missförstånd
            har uppträtt i denna affär?
          </note>
          <note>
            Anf. 98 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Som jag sade i mitt svar har man från konsulatet
            i Lomé och ambassaden i Abidjan haft kontakt från en tidpunkt
            före mordet fram till lång tid efteråt. I dag har jag fått se
            tre fotografier av en man. Det finns likheter mellan de tre fotografierna
            men också starka avvikelser. Man gör gällande att ett av fotografierna
            inte föreställer den man som det uppges föreställa. Jag kan inte
            avgöra om det är rätt eller inte -- och det är väl svårt för någon
            annan att göra det också. Det måste vara en sak för polisen, inte
            för UD-tjänstemän.
          </note>
          <note type="speaker">
            Anf. 99 PER GAHRTON (mp):
          </note>
          <note>
            Herr talman! Ja, det är givetvis en sak för polisen.
          </note>
          <note>
            Men polisen använder sig, såvitt jag vet, när det gäller avlägsna
            orter som Lomé och Abidjan i viss utsträckning av UDs tjänster.
            Kan vi möjligen få en konstruktiv avrundning på denna debatt genom
            att utrikesministern förklarar sig beredd att se till att man
            verkligen går till botten med detta -- mot bakgrund av de nya
            uppgifter som han delvis tagit del av, och som jag också har fått
            ta del av här. Kan han förklara sig beredd att se till att man
            granskar detta hela vägen tillbaka, så att det inte finns minsta
            risk för något som helst missförstånd? Det hade ju blivit fallet
            om inte vi hade följt upp detta från vår sida. Kan utrikesministern
            här säga att man kommer att ta kontakt med generalkonsulatet i
          </note>
          <note>
            Lomé och ambassaden i Abidjan för att gå hela vägen tillbaka
            för att kontrollera materialets hållfasthet?
          </note>
          <note>
            Anf. 100 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Tveklöst och så långt det går, ja!
          </note>
          <note type="speaker">
            Anf. 101 PER GAHRTON (mp):
          </note>
          <note>
            Herr talman! I så fall tackar jag för det svaret och konstaterar
            att riksdagsfrågor i alla fall kan ha en viss vikt och leda en
            viss del av vägen fram till någonting konstruktivt.
          </note>
          <note>
            Anf. 102 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Jag har alltid betraktat frågorna som ställs här
            med stor respekt. Det här är inte första gången jag upplever att
            en fråga har spelat en positiv roll. Det är utmärkt att det ställs
            frågor. Det här är en utmärkt fråga.
          </note>
          <note>
            Överläggningen var härmed avslutad.
          </note>
          <note>
            15 § Svar på fråga 1990/91:596 om en nordisk kärnvapenfri zon
          </note>
          <note>
            Anf. 103 Utrikesminister STEN ANDERSSON
          </note>
          <note>
            (s)
          </note>
          <note>
            Herr talman! Bertil Måbrink har frågat mig om regeringen avser
            att föra upp frågan om en nordisk kärnvapenfri zon på politisk
            nivå för att åstadkomma konkreta resultat.
          </note>
          <note>
            I frågan refereras till den rapport om en kärnvapenfri zon i
            nordiskt område, som en nordisk ämbetsmannagrupp presenterade
            vid de nordiska utrikesministrarnas möte i Karlshamn i mars i
            år.
          </note>
          <note>
            Gruppen tillsattes av ministrarna år 1987 för att undersöka förutsättningarna
            för en zon. Det måste betonas att detta var första gången under
            efterkrigstiden som en gemensam nordisk arbetsgrupp tillsattes
            för att studera frågor på det säkerhetspolitiska området. Arbetet
            i gruppen har haft ett betydande värde i sig. Säkerhetspolitiska
            frågor som i arbetets begynnelse tycktes svåra att diskutera har
            under arbetets gång allt lättare funnit sin plats i ett gemensamt
            nordiskt tankeutbyte.
          </note>
          <note>
            Beslutet i Karlshamn innebar också att gruppen skall fortsätta
            att mötas för att behandla särskilda nordiska perspektiv på den
            säkerhetspolitiska utvecklingen i Europa och därvid givetvis också
            tanken på en kärnvapenfri zon.
          </note>
          <note>
            Rapporten är en intressant genomlysning av de många och mycket
            komplicerade frågor som är förbundna med en kärnvapenfri zon i
            nordiskt område. Den måste betecknas som ett väsentligt bidrag
            till den säkerhetspolitiska debatten i Norden och knyter också
            denna till den dynamiska utvecklingen i dagens Europa.
          </note>
          <note>
            Vid mötet i Karlshamn beslöts att rapporten skulle ingå som ett
            led i de säkerhetspolitiska övervägandena i de nordiska huvudstäderna.
            Som ett delsvar på Bertil Måbrinks fråga kan jag alltså konstatera
            att rapporten nu är på politisk nivå hos de nordiska regeringarna.
            Den skall också i alla de nordiska länderna göras tillgänglig
            för vidare diskussion. Därför översätts den just nu från den svenskspråkiga
            versionen till olika nordiska länders språk.
          </note>
          <note>
            Men beslutet i Karlshamn gick längre än så. De nordiska utrikesministrarna
            beslöt också att rapporten skulle tillställas den Europeiska säkerhets-
            och samarbetskonferensen (ESK) och
          </note>
          <note>
            NATO samt Sovjetunionen och Förenta staterna.
          </note>
          <note>
            Detta för mig in på en av rapportens centrala punkter och en
            viktig anledning till att de nordiska länderna beslöt att påskynda
            arbetet för att ha ett underlag tillgängligt så snart som möjligt
            detta år.
          </note>
          <note>
            Ämbetsmännen konstaterar att en nordisk zon måste ses i sitt
            bredare europeiska sammanhang.
          </note>
          <note>
            Den får inte undergräva de element som hittills bidragit till
            säkerhet och stabilitet i norra Europa.
          </note>
          <note>
            Det nordiska säkerhetspolitiska mönstret är och förblir en del
            av det europeiska mönstret.
          </note>
          <note>
            Men nu förändras det europeiska perspektivet. Låt mig bara peka
            på sådana historiska skeenden som
          </note>
          <note>
            Tysklands enande, Warszawapaktens upplösning och demokratiseringen
            i Öst- och Centraleuropa.
          </note>
          <note>
            Toppmötet inom ESKs ram i Paris i november 1990
          </note>
          <note>
            satte slutpunkten för det kalla kriget. Vi har gott hopp om att
            ett avtal om en begränsning av de strategiska kärnvapnen skall
            kunna föras i hamn och att CFE-avtalet om konventionella styrkereduktioner
            skall kunna träda i kraft. Inom överskådlig tid avtecknar sig
            konturerna av förhandlingar om kärnvapen med kort räckvidd.
          </note>
          <note>
            En omprövning av kärnvapenmakternas militära doktriner pågår.
          </note>
          <note>
            Europa söker sig ett nytt säkerhetspolitiskt mönster. Zontanken
            måste föras in i det nya europeiska tänkandet för att man skall
            kunna se hur de två kan passas samman. Så har de nordiska ministrarna
            beslutat att göra då rapporten nu överlämnas till länderna i ESK-kretsen.
            Så avser också den svenska regeringen fortsätta att verka i en
            process som inte bara syftar till ökad säkerhet för staterna i
            en eventuell zon, utan också till förtroendeskapande i det europeiska
            sammanhanget och till nedrustning och avspänning i Europa. Detta
            gemensamma nordiska arbete har ett säkerhetspolitiskt förtroendeskapande
            egenvärde.
          </note>
          <note type="speaker">
            Anf. 104 BERTIL MÅBRINK (v):
          </note>
          <note>
            Herr talman! Jag tackar utrikesministern för ett långt och utförligt
            svar. Det blev så förfärande tyst efter Karlshamnsmötet, när denna
            rapport överlämnades. Jag har mött olika förklaringar till det.
            En förklaring skulle vara att man vill mer eller mindre begrava
            denna rapport och inte röra så mycket i zonfrågan. Argumentet
            skulle då vara att det har skett en positiv förändring när det
            gäller det säkerhetspolitiska läget i Europa, och zonfrågan skulle
            därmed komma mera i bakgrunden.
          </note>
          <note>
            Det är riktigt att det har skett en förändring till det positiva
            när det gäller det säkerhetspolitiska läget i
          </note>
          <note>
            Europa, med de stora förändringarna i Östeuropa osv., precis
            som utrikesministern säger. Men det kan ju inte vara ett argument
            för att zonfrågan därmed mer eller mindre skulle föras bort från
            dagordningen. Så har jag heller inte uppfattat utrikesministern.
          </note>
          <note>
            I svaret sägs: ''Ämbetsmännen konstaterar att en nordisk zon
            måste ses i sitt bredare europeiska sammanhang. Den får inte undergräva
            de element som hittills bidragit till säkerhet och stabilitet
            i norra Europa.''
          </note>
          <note>
            Jag har lite svårt att förstå deras resonemang. Om man nu driver
            den nordiska zonfrågan aktivt, kan jag inte på något sätt se att
            det skulle störa eller undergräva den process som pågår i Europa,
            utan det måste ju vara ett komplement. Jag håller inte med dem
            i deras resonemang. Jag vet inte om utrikesministern gör det,
            eller hur utrikesministern ser på det här.
          </note>
          <note>
            Anf. 105 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Låt mig först säga att avsikten verkligen inte är
            att tysta ner frågan om en nordisk kärnvapenfri zon och att låta
            allt vara nog med det som är presterat. Vad vi fått är en värdefull
            genomlysning. Ämbetsmannagruppen har gjort ett utomordentligt
            fint arbete. Nu gäller det att fortsätta diskussionen. Framför
            allt gäller det atr få
          </note>
          <note>
            ESK-staterna att förstå att en nordisk kärnvapenfri zon skulle
            kunna bli ett mycket värdefullt led i skapandet av ökat förtroende.
            Det är en förutsättning för att zonen skall kunna komma till stånd.
            Utav de fem länder, som ligger bakom ämbetsmannagruppens rapport,
            tillhör ju tre länder Nato. Man måste alltså göra en gemensam
            bedömning och då är det rätta sammanhanget just
          </note>
          <note>
            ESK. Avsikten är att vi skall vara aktiva på området, inte begrava
            zontanken.
          </note>
          <note type="speaker">
            Anf. 106 BERTIL MÅBRINK (v):
          </note>
          <note>
            Herr talman! Jag är nöjd med den sista komplettering som utrikesministern
            gjorde. Jag tackar för svaret.
          </note>
          <note>
            Överläggningen var härmed avslutad.
          </note>
          <note>
            16 § Svar på fråga 1990/91:614 om de tillfångatagna svenskarna
            i Kashmir
          </note>
          <note>
            Anf. 107 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Karin Israelsson har frågat mig om vilka snara åtgärder
            regeringen ämnar vidta för att påskynda ett fritagande av de båda
            svenskarna
          </note>
          <note>
            Johan Jansson och Jan Ole Loman, vilka kidnappats av en muslimsk
            grupp i Kashmir.
          </note>
          <note>
            Det har nu gått sju veckor sedan kidnappningen.
          </note>
          <note>
            Dess värre har ansträngningarna att få till stånd en frigivning
            ännu inte lett till något resultat, vilket naturligtvis är djupt
            otillfredsställande. Jag är medveten om vad detta betyder även
            för Janssons och Lomans anhöriga. Utrikesdepartementet står i
            fortlöpande kontakt med dessa.
          </note>
          <note>
            Både regeringens kontakter med indiska regeringen och våra övriga
            ansträngningar för att medverka till en frigivning av de båda
            svenskarna inleddes självfallet omedelbart när kidnappningen blev
            känd. De har oavbrutet fortsatt sedan dess.
          </note>
          <note>
            Vår ambassad i New Delhi arbetar intensivt för att
          </note>
          <note>
            Jansson och Loman skall släppas fria. Ambassaden har haft tjänstemän
            på plats i Kashmir för att hålla nära kontakt med polis- och militärmyndigheterna
            och med representanter för det kraftverksprojekt som Jansson och
            Loman arbetar vid. Vi har i ett uttalande via ambassaden i New
            Delhi riktat en vädjan till kidnapparna, i vilken vi både erinrade
            om Sveriges engagemang för mänskliga rättigheter och fastslog
            att våldshandlingar och brott var oacceptabla medel i kampen för
            dessa rättigheter.
          </note>
          <note>
            Därefter har kabinettssekreteraren gjort ett uttalande, som också
            återgavs i pressen i Kashmir.
          </note>
          <note>
            Ytterligare vädjanden har sedan dess gjorts genom vår ambassadör
            i New Delhi. Ambassaden har också förmedlat vädjanden till kidnapparna
            från de anhöriga. Regeringen är vidare beredd att vid behov omgående
            sända en läkare till Kashmir för att bistå de kidnappade om möjlighet
            härtill skulle ges. Åtgärder har redan vidtagits för omedelbar
            läkarhjälp så snart svenskarna frigivits.
          </note>
          <note>
            Ett stort antal organisationer som intresserar sig för mänskliga
            rättigheter i Kashmir har anslutit sig till regeringens vädjanden
            om frisläppning. Detta har skett genom uttalanden av både FNs
            generalsekreterare, Amnesty International och
          </note>
          <note>
            Islamiska föreningen i Stockholm, vilka utrikesdepartementet
            varit i kontakt med. Även indiska MR-organisationer och olika
            grupper i
          </note>
          <note>
            Kashmir har krävt frigivning. Krav på frigivning har också kommit
            från den pakistanska sidan i
          </note>
          <note>
            Kashmir.
          </note>
          <note>
            Regeringen har även vidtagit andra åtgärder, som jag av olika
            skäl inte har möjlighet att gå in på här, därför att detta skulle
            kunna skada syftet att på bästa sätt bidra till ansträngningarna
            att få Jansson och Loman fria. Jag kan emellertid försäkra Karin
          </note>
          <note>
            Israelsson att vi ständigt arbetar med fallet och självfallet
            också i fortsättningen kommer att pröva allt som kan främja en
            lösning.
          </note>
          <note>
            Jag vill som ett positivt inslag i bilden nämna att det är vårt
            bestämda intryck att befolkningen i
          </note>
          <note>
            Kashmir-dalen starkt sluter upp för en frigivning, och befolkningen
            är mycket kritisk mot kidnapparna därför att kidnappningen inte
            gagnar kashmirbornas intressen. Exempelvis har det cirka tusental
            kashmirbor som arbetar för det svenska kraftverksprojekt, där
            de båda svenskarna är anställda. också vädjat om svenskarnas frihet.
          </note>
          <note>
            Kidnappningen har medfört att arbetet vid detta för
          </note>
          <note>
            Kashmir viktiga projekt nu ligger nere, att dessa kashmirbor
            blivit arbetslösa och att projektets genomförande kan äventyras.
          </note>
          <note>
            Slutligen vill jag framhålla att den indiska regeringen, som
            givetvis har ansvaret för de åtgärder som vidtas i Kashmir för
            att förmå kidnapparna att frige de båda svenskarna, alltjämt anser
            sig ha goda förhoppningar om att en lösning inte skall vara alltför
            avlägsen.
          </note>
          <note>
            Den svenska regeringen har emellertid framfört sin djupa oro
            och besvikelse över tidsutdräkten till den indiska regeringen.
            Detta gjordes bl.a. helt nyligen av chefen för utrikesdepartementets
            politiska avdelning till Indiens ambassadör i Stockholm.
          </note>
          <note>
            Samtidigt har vi från svensk sida framfört till indierna att
            vi är angelägna om att en lösning sker på ett sätt som inte vållar
            de fångna svenskarna skada. Den fritagning Karin Israelsson talar
            om kan vara mer komplicerad än den låter.
          </note>
          <note type="speaker">
            Anf. 108 KARIN ISRAELSSON (c):
          </note>
          <note>
            Herr talman! Jag vill först tacka utrikesministern för ett långt
            och utförligt svar på min fråga. När jag ställde frågan tyckte
            jag att det hade varit väldigt tyst angående den här kidnappningen
            -- inte minst ifrån regeringens sida. Svaret brukar ofta vara
            att tyst diplomati pågår, och under den tiden släpper man inte
            ut någon information.
          </note>
          <note>
            Jag tror att det var ganska klargörande, när vi nu fick beskedet,
            att en hel del arbete trots allt har pågått. Möjligtvis har man
            inte ställt tillräckligt starka och kraftfulla krav på den indiska
            regeringen, som ju har huvudansvaret för det projekt som ligger
            bakom ett svenskt engagemang, nämligen att åstadkomma ett kraftverk
            i den här delen av Indien. Som bekant pågår här samtidigt ett
            val. Kanske skulle man tidigare ha försökt att påverka nuvarande
            regering genom att mer officiellt i deras land uttala vad man
            från svensk regerings sida egentligen tycker och anser om rådande
            situation, samt uttala vilka krav vi ställer på en indisk regering
            när det gäller att skydda utländska medborgare, som utför ett
            gagneligt arbete i deras land. Vi har inte sett speciellt mycket
            av ett sådant agerande.
          </note>
          <note>
            Utrikesministern avslutar sitt svar rätt dystert, nämligen att
            det kan handla om en mycket komplicerad fritagning. I dagens tidningar
            har jag läst att det finns skäl att påstå att svenskarna kommer
            att friges när man har fått en stabilare regering, en regering
            som tvingas ta itu med
          </note>
          <note>
            Kashmirfrågan. Frågan är: Har vi tid att vänta?
          </note>
          <note>
            Finns det ingen ytterligare möjlighet att kunna påverka för att
            se till att de här två som sitter i ovisshet -- och deras anhöriga
            naturligtvis -- får ett positivt svar? Det är inte bra att svenskar
            på det här viset skall vara en del i ett storpolitiskt pussel.
          </note>
          <note>
            Anf. 109 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Jag delar till fullo den uppfattningen.
          </note>
          <note>
            Det är naturligtvis någonting helt oacceptabelt både från mänskliga
            synpunkter och internationella rättssynpunkter att man kidnappar
            folk på det här sättet och håller dem i fångenskap. Men det är
            den indiska regeringen som bär ansvaret för att gisslan släpps.
            Det är de indiska myndigheterna som måste agera. Jag kan försäkra
            att den indiska regeringen inte ett ögonblick svävar i tvivelsmål
            om vilka bestämda krav den svenska regeringen har, och det har
            den inte gjort under hela den här tiden. Sedan är det ju alltid
            en avvägning som kan vara nog så besvärlig ibland. Det gäller
            att komma underfund med vad som bäst tjänar syftet, och vilken
            väg man skall gå. Det har naturligtvis förekommit en lång rad
            uppvaktningar, samtal och påtryckningar, men även en del tyst
            diplomati som kan vara nog så värdefull. Jag hoppas i alla fall
            att den kommer att visa sig vara det.
          </note>
          <note>
            Om man får tro kidnapparna, vilket man kanske skall vara försiktig
            med, eller om man gör en egen analys, kan det val som har förrättats
            avsevärt ha ökat de kidnappades möjligheter att komma loss.
          </note>
          <note type="speaker">
            Anf. 110 KARIN ISRAELSSON (c):
          </note>
          <note>
            Herr talman! Jag ber att få tacka för utrikesministerns förtydligande
            i den här frågan.
          </note>
          <note>
            Min förhoppning är att arbetet fortsätter kanske något mer intensivt
            och med en mer officiell prägel, vilket i sig skulle kunna utgöra
            en påtryckning.
          </note>
          <note>
            Amnesty International har inte haft möjlighet att skicka representanter
            till Kashmir. De indiska myndigheterna förvägrar en sådan organisation
            inresetillstånd, vilket jag tycker är anmärkningsvärt. Amnesty
            International brukar ju i många andra länder spela rollen av ett
            språkrör.
          </note>
          <note>
            De indiska myndigheternas agerande kan tyda på att man inte vill
            att de oegentligheter som förekommer skall uppenbaras.
          </note>
          <note>
            Vi får naturligtvis se vad som händer efter valet.
          </note>
          <note>
            Också min förhoppning är att det skall bli en stabil regering.
            Om så inte blir fallet, blir ju läget betydligt bekymmersammare.
            Det är väl för sent att göra någonting från Sverige för att påverka
            valutgången och något sådant kan jag inte heller fordra av en
            utrikesminister. Men om man tidigare hade varit litet mer officiell
            i sitt agerande och i sin kritik, hade man kanske kunnat påverka
            valutgången.
          </note>
          <note>
            Anf. 111 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Jag vill bestämt avvärja beskyllningarna om att
            man från utrikesdepartementet skulle ha varit passiv och inte
            bedrivit ett intensivt arbete. Det är många tjänstemän på utrikesdepartementet
            som har varit fullt upptagna med att hålla kontakt, inte minst
            med de anhöriga, och med att finna nya vägar.
          </note>
          <note>
            Dessa tjänstemän har utfört ett utomordentligt arbete, vilket
            de som regel gör.
          </note>
          <note>
            Det är indiska regeringen som avgör om Amnesty
          </note>
          <note>
            International skall få komma in i Kashmir, något som vi och Amnesty
            International har krävt, vilket dock inte har hjälpt.
          </note>
          <note>
            Efter att ha fått en noggrann redovisning av alla steg, är jag
            övertygad om att man från utrikesdepartementet har gjort den rätta
            avvägningen med hänsyn till möjligheten att åstadkomma ett resultat.
            Där kan man ha olika uppfattningar. Karin Israelsson är välkommen
            till utrikesdepartementet, så skall hon få en mycket noggrann
            föredragning.
          </note>
          <note type="speaker">
            Anf. 112 KARIN ISRAELSSON (c):
          </note>
          <note>
            Herr talman! Jag tackar för denna inbjudan. Det är möjligt att
            jag kommer att utnyttja den.
          </note>
          <note>
            Det finns många som har haft funderingar kring detta. Svaret
            som har lämnats i dag har delvis skingrat en del av den dimma
            som har legat över det här. Det kan möjligtvis vara så, att svensk
            massmedia inte har uppmärksammat UDs agerande. Man har redovisat
            vad som har hänt på plats med hjälp av den ambassadpersonal som
            där finns, men inte att svenska regeringen genom kontakter med
            den indiska regeringen skulle ha gjort någonting. Det är i så
            fall en miss. Detta hade kanske också kunnat påverka.
          </note>
          <note>
            Överläggningen var härmed avslutad.
          </note>
          <note>
            17 § Svar på fråga 1990/91:607 av Lars Norberg om Saab-Scanias
            koncernbidrag till Saab-
          </note>
          <note>
            Automobile
          </note>
          <note>
            Anf. 113 Industriminister RUNE MOLIN
          </note>
          <note>
            (s):
          </note>
          <note>
            Herr talman! Lars Norberg har frågat mig om det inte finns någon
            gräns för regeringens givmildhet mot Saab.
          </note>
          <note>
            När staten i olika former och i olika sammanhang engagerar sig
            i projekt som drivs av företag är det för att statens engagemang
            förväntas leda till en utveckling som är väsentlig för landet
            i stort eller för en viss region.
          </note>
          <note>
            Riksdagen beslöt år 1989 att staten skall medverka vid finansieringen
            av ett civilt flygplan vid Saab-
          </note>
          <note>
            Scania AB, kallat Saab 2000. Staten medverkar i finansieringen
            på affärsmässiga villkor och med lägst 1 050 milj.kr. och högst
            1 200 milj.kr. Hittills har 600 milj.kr. betalats ut. I överenskommelsen
            ingick att Saab-Scania skulle etablera en fabrik för tillverkning
            av bensinmotorer till personbilar i
          </note>
          <note>
            Karlskrona. Den skulle ha minst 500 anställda från utgången av
            år 1993 efter en successiv uppbyggnad med början år 1991. Saab-Scania
            har anmält till regeringen att investeringen för närvarande inte
            genomförs utan att den har skjutits på framtiden.
          </note>
          <note>
            Saab-Scanias civila flygverksamhet har sedan år
          </note>
          <note>
            1980 haft en mycket positiv utveckling.
          </note>
          <note>
            Ett lokaliseringsstöd på 154 milj.kr. har betalats ut till Saab-Scania
            för investering i en personbilsfabrik i Malmö. Regeringen har
            konstaterat, att enligt reglerna kan regeringen begära att 77
            milj.kr.
          </note>
          <note>
            återbetalas. Regeringen diskuterar för närvarande bl.a. denna
            fråga med Saab-Scania.
          </note>
          <note>
            Saab-Scania fick genom regeringsbeslut den 25
          </note>
          <note>
            april 1991 en s.k. koncernbidragsdispens för bidrag till Saab-Automobile
            AB under åren 1991--1992.
          </note>
          <note>
            Vid utformningen av svaret har jag i denna del samrått med biträdande
            finansminister Erik
          </note>
          <note>
            Åsbrink. Koncernbidrag är under vissa förutsättningar avdragsgillt
            för det givande företaget och skattepliktigt för det mottagande
            företaget. Ett villkor är att moderföretaget äger mer än 90 %
            av aktierna i dotterföretaget.
          </note>
          <note>
            Regeringen kan medge dispens från villkoren för koncernbidrag
            för verksamhet som är av väsentlig betydelse från samhällsekonomisk
            synpunkt.
          </note>
          <note>
            Saab-Automobile ägs av Saab-Scania och General
          </note>
          <note>
            Motors med hälften var. De koncernbidrag som kan komma i fråga
            ges till en verksamhet som kännetecknas av långsiktiga och starka
            utvecklingsinslag. Saabs personbilsverksamhet är av väsentlig
            betydelse för landets ekonomi.
          </note>
          <note>
            Företagets stora utvecklingsresurser och höga tekniska kompetens
            är av betydelse för näringslivet som helhet. Företaget bidrar
            till landets export och är viktig för sysselsättningen, inte bara
            på de egna verksamhetsorterna utan även på orter med underleverantörer.
            Regeringens beslut uppfyller alltså de förutsättningar som uppställts
            för dispens.
          </note>
          <note>
            Statens medverkan i vissa av Saab-Scanias verksamheter är klara
            exempel på engagemang som har eller förväntas ha stor positiv
            betydelse för svensk industri och för vissa regioner. Regeringen
            har inte särbehandlat Saab-Scania och Saab-
          </note>
          <note>
            Automobile i något avseende.
          </note>
          <note type="speaker">
            Anf. 114 LARS NORBERG (mp):
          </note>
          <note>
            Herr talman! Jag tackar för svaret, även om det ju inte var något
            formellt svar på den fråga som jag ställde, men eftersom min fråga
            var en smula provokativ, kan jag förstå att industriministern
            inte ville svara på var gränsen går för givmildheten mot
          </note>
          <note>
            Saab.
          </note>
          <note>
            Svaret innehåller en intressant redogörelse för de stöd som har
            getts till Saab, men enligt min uppfattning är det en något ofullständig
            redogörelse. Det stöd på 350 milj.kr. som staten gav 1980 nämns
            inte i svaret. Jag undrar hur mycket av den insatsen som kan ha
            kommit tillbaka till staten.
          </note>
          <note>
            Det är också intressant att notera att 600 milj.kr. av stödet
            till Saab 2000 har betalats ut. Hur kommer det sig att inte hela
            stödet har utbetalats? Beror det på att bensinmotorfabriken inte
            tycks bli av? Det skulle också ha betalats ut ett etableringsstöd
            till denna fabrik i Karlskrona, vilket uppenbarligen inte heller
            kommer att utbetalas. Jag vill gärna ha en bekräftelse på detta.
          </note>
          <note>
            I min fråga nämnde jag att förutom lokaliseringsstödet till Malmö,
            var det fråga om förlustavdrag och ett mycket lågt tomtpris, som
            närmast också har drag av stöd. I och för sig är det klart att
            regeringen kan ge dispens för koncernbidrag. Min uppfattning är
            att det inte finns anledning att Saab, eller General Motors, skall
            särbehandlas. Visserligen rör det sig om stora förluster, så det
            finns ju hål att stoppa pengarna i så att man kan slippa betala
            skatt.
          </note>
          <note>
            Jag anser att själva produkten från miljösynpunkt inte är av
            det slaget att den bör uppmuntras i förhållande till andra produkter.
          </note>
          <note>
            Anf. 115 Industriminister RUNE MOLIN
          </note>
          <note>
            (s):
          </note>
          <note>
            Herr talman! Att det inte har utbetalas mer än 600
          </note>
          <note>
            milj.kr. av villkorslånet hänger samman med det avtal som har
            träffats. De 112 milj.kr. till etablering av en bensinmotorfabrik
            i Blekinge har naturligtvis inte utbetalats, eftersom det inte
            har blivit någon fabrik. Saab har inte tagit definitiv ställning
            till om huruvida det blir en fabrik eller inte. Därför hålls den
            frågan öppen.
          </note>
          <note>
            Saab-Scanias köp av tomtmark i Malmö var en affärsuppgörelse
            som innebar att Svenska varv sålde AB Kockums till Saab-Scania.
            Det finns ett avtal som naturligtvis är en affärshemlighet och
            som jag därför inte kan gå in på här. Det rör sig alltså om en
            affärsuppgörelse och jag utgår ifrån att
          </note>
          <note>
            Svenska varv har tagit betalt på det sätt som marknaden medger
            för den tomt som finns i Malmö och som nu disponeras av Saab.
          </note>
          <note type="speaker">
            Anf. 116 LARS NORBERG (mp):
          </note>
          <note>
            Herr talman! Det är möjligt att Svenska varv antog det pris som
            Saab-Scania var villigt att betala, men om tomten hade bjudits
            ut på marknaden, är det möjligt att priset hade blivit ett annat.
            Det fanns kanske flera intressenter än Saab-Scania när affären
            gjordes upp. Som industriministern sade skyddas affären av affärshemlighet,
            så vi vet inte hur stor den icke osannolika subventionen kan ha
            varit.
          </note>
          <note>
            Min grundfråga är: Varför skall denna verksamhet särbehandlas?
            Jag tror inte att det finns någon svensk industri som har fått
            stöd av den här storleksordningen. Jag vet inte om industriministern
            kan nämna något exempel på någon annan industri som har gynnats
            på samma sätt.
          </note>
          <note>
            Anf. 117 Industriminister RUNE MOLIN
          </note>
          <note>
            (s):
          </note>
          <note>
            Herr talman! Varje beslut som har fattats, vare sig det gäller
            regionalpolitiken eller detta villkorslån, har fattats efter bedömning
            av på vilket sätt det stöder den samhällsekonomiska utvecklingen
            och sysselsättningen. Det är dessa grunder som har varit avgörande
            och som är avgörande också i andra fall där samhället engagerar
            sig.
          </note>
          <note>
            Akutmottagningen är nu stängd, men det finns naturligtvis projekt
            som har stor betydelse för utvecklingen av olika industrier. Den
            civila flygplanstillverkningen i Sverige är ett område där vi
            har stora möjligheter att hävda oss i framtiden.
          </note>
          <note>
            Det visar sig också att Saab nu tillhör de världsledande när
            det gäller flygplan av den storlek som tillverkas. Det är en utveckling
            som har lett till att sysselsättningen i Sverige inte bara bevarats
            utan också utvecklats.
          </note>
          <note>
            Det förhåller sig på samma sätt med bilindustrin.
          </note>
          <note>
            En nedläggning av Saabs automobilfabrik skulle naturligtvis skapa
            utomordentligt stora problem på flera håll i landet, inte bara
            i Trollhättan där Saab har sin huvudsakliga verksamhet, utan även
            på många andra orter med tiotusentals arbetslösa som följd.
          </note>
          <note type="speaker">
            Anf. 118 LARS NORBERG (mp):
          </note>
          <note>
            Herr tallman! Det är klart att detta är oerhört viktigt från
            sysselsättningssynpunkt.
          </note>
          <note>
            Det är min uppfattning att flygplanstillverkningen går mycket
            bra och därför hade man med fördel kunnat finansierat den verksamheten
            på konventionell sätt på marknaden. Det finns mycket svaga skäl
            för staten att gå in och stödja det som ändå går väldigt bra.
          </note>
          <note>
            Beträffande det som går dåligt, nämligen bilindustrin, finns
            det kanske anledning att -- när det är fråga om skattemedel --
            fundera över om inte dessa skattepengar skulle kunna användas
            på andra områden som långsiktigt är mer hoppingivande än den ganska
            lyxbetonade biltillverkning som Saab
          </note>
          <note>
            Automobile bedriver.
          </note>
          <note>
            Överläggningen var härmed avslutad.
          </note>
          <note>
            18 § Svar på fråga 1990/91:633 om industrietableringen i Gävleborg
          </note>
          <note>
            Anf. 119 Industriminister RUNE MOLIN
          </note>
          <note>
            (s):
          </note>
          <note>
            Herr talman! Bertil Måbrink har frågat mig vilka planer regeringen
            har för nya industrietableringar samt för ökad förädling inom
            befintlig industri i
          </note>
          <note>
            Gävleborg.
          </note>
          <note>
            I en marknadsekonomi som den svenska är det de enskilda människorna
            och företagen som genom sina initiativ etablerar och utvidgar
            verksamheter.
          </note>
          <note>
            Även de statliga företagen investerar över hela landet.
          </note>
          <note>
            Regeringens uppgift i detta sammanhang är främst att medverka
            till att skapa goda allmänna förutsättningar för att näringslivet
            skall kunna utvecklas. Regeringens politik har därför på senare
            tid varit inriktad mot att på olika sätt motverka den kostnadskris,
            som tillsammans med den vikande konjunkturen, hotar att drabba
            sysselsättningen i hela landet. Genom att bl.a. bekämpa inflationen,
            medverka till en långsiktig lösning av energiförsörjningen och
            förbereda ett närmande till
          </note>
          <note>
            EG har regeringen lagt en god grund till en framtida positiv
            utveckling av näringslivet.
          </note>
          <note>
            I den proposition om näringspolitik för tillväxt som regeringen
            förelagt riksdagen i vår finns också en rad förslag till att förbättra
            förutsättningarna för näringslivet. Genom bl.a. kraftigt ökade
            investeringar i infrastruktur och utbildning kan den ekonomiska
            utvecklingen påskyndas.
          </note>
          <note>
            För att denna utveckling skall komma hela landet till godo har
            på senare år därutöver förts en kraftfull regionalpolitik. Inom
            detta politikområde är numera stora delar av resurserna och därmed
            ansvaret delegerat till länsstyrelserna. Så har till exempel anslaget
            för regional utveckling i
          </note>
          <note>
            Gävleborgs län sedan budgetåret 1982/83 ökats från ca 16 milj.kr.
            till under innevarande budgetår 70
          </note>
          <note>
            milj.kr. Härutöver har regeringen och statens industriverk möjlighet
            att medverka med t.ex.
          </note>
          <note>
            regionalpolitiskt stöd till nya större industriprojekt som innebär
            en ökad vidareförädling av länets råvaror.
          </note>
          <note>
            Det regionalpolitiska företagsstödet under det senaste budgetåret
            beräknas sålunda medverka till att skapa över 300 nya arbetstillfällen
            i Gävleborgs län i samband med investeringar på över 150
          </note>
          <note>
            milj.kr. i länet.
          </note>
          <note type="speaker">
            Anf. 120 BERTIL MÅBRINK (v):
          </note>
          <note>
            Herr talman! Jag tackar industriministern för svaret. Min taletid
            är mycket kort, och det finns mycket att säga om Gävleborgs län.
            Jag behöver därför inte rabbla upp siffror, eftersom industriministern
            känner till dem, eller tala om hur det förhåller sig med arbetslöshet,
            osv.
          </note>
          <note>
            Det är naturligtvis riktigt att länsanslagen till länsstyrelsen
            i Gävleborgs län har ökat, men de hade kunnat vara större för
            det kommande budgetåret om man inte hade prutat 78 miljoner från
            det totala anslaget när det gäller regionala utvecklingsinsatser.
            Detta var alltså vad som skedde, dvs. att man minskade anslagen.
            Samtidigt stiger arbetslösheten.
          </note>
          <note>
            Industriministern säger att även de statliga företagen investerar
            i hela landet. Det gör de naturligtvis, men jag ser vissa problem.
            Vi hade tidigare statliga järnvägsverkstäder i Gävleborg.
          </note>
          <note>
            De hade betydelse för länet. De såldes som bekant till privata
            företag, och de håller nu på att lägga ned dem. Samtidigt skall
            kraftiga infrastrukturella satsningar göras, förmodligen även
            när det gäller länet. Gävleborg kommer att få en del. Det hade
            varit bra om man hade haft kvar dessa järnvägsverkstäder. Där
            fanns det nämligen ett gediget kunnande. Nu har man avhänt sig
            detta.
          </note>
          <note>
            Det är alltså tvärtemot vad man borde ha gjort.
          </note>
          <note>
            En del av domänverkets skogar skall säljas ut, eller säljs ut.
            Jag tycker inte att man skall göra det, utan jag tycker att man
            i stället skall behålla dem och göra exempelvis en satsning på
            att vidareutveckla eller vidareförädla sågverksprodukterna. Nu
            avhänder man sig även detta och lägger över det på de privata
            företagen. Jag har även frågat om vidareförädling när det gäller
            vårt län.
          </note>
          <note>
            Låt mig även helt kort nämna ett annat exempel som gäller Bergviks
            Kemi, som är en viktig och medelstor industri i Gävleborgs län.
            Ännu har man inte löst skattefrågan för detta företag när det
            gäller talloljan som är företagets råvara. Beskattningen när det
            gäller denna produkt jämförs med beskattningen på energi. Det
            finns många exempel som jag skulle kunna rada upp.
          </note>
          <note>
            Anf. 121 Industriminister RUNE MOLIN
          </note>
          <note>
            (s):
          </note>
          <note>
            Herr talman! Först och främst är länsanslagen inte de enda resurserna
            som finns för regionalpolitiken.
          </note>
          <note>
            Det finns resuser både hos statens industriverk och hos regeringen.
            Jag har inte hört att något projekt i
          </note>
          <note>
            Gävleborg inte skulle ha kommit till stånd på grund av att det
            har saknats pengar.
          </note>
          <note>
            Det är klart att vi får räkna med att det sker
          </note>
          <note>
            Strukturförändringar också när det gäller den verksamhet som
            staten är inblandad i. SJ har inte sålt dessa verkstäder på grund
            av att man inte behöver järnvägsvagnar i fortsättningen, utan
            det har varit en åtgärd för att man skall försöka åstadkomma en
            strukturförändring som skall förstärka konkurrenskraften för denna
            tillverkning i Sverige. Men inte ens det har räckt, utan det visade
            sig sedan att konkurrensen utifrån när det gäller att tillverka
            järnvägsvagnar var så hård prismässigt att man från Asea Brown
            Boveris sida inte klarade fortsättningen heller.
          </note>
          <note>
            Man kan inte driva verksamhet där man inte kan konkurrera. Om
            man skulle göra det skulle man få lov att öppna akutmottagning
            igen och för varje järnvägsvagn skicka med kanske någon miljon.
            En sådan politik vill jag inte företräda. Vi måste se till att
            de industrier som vi har är konkurrenskraftiga och kan klara sig
            med de inkomster som de får för de produkter som de säljer. Att
            bedriva subventionsverksamhet är ingen satsning som leder till
            ökad välfärd, utan det innebär bara att vi konserverar en struktur
            som kommer att kosta oss mycket pengar i framtiden.
          </note>
          <note>
            Domänverket bolagiseras nu i avsikt att man skall åstadkomma
            en effektivisering så att det skall bli mer slagkraftigt och delta
            i de strukturförändringar som är nödvändiga i svensk skogsindustri.
            Jag tror att det kommer att bli en betydande kraft för att utveckla
            skogsindustrin. De fastigheter som nu säljs ut är inte av den
            karaktären att de har en avgörande betydelse för skogsindustrins
            framtid, inte ens i Gävleborg.
          </note>
          <note type="speaker">
            Anf. 122 BERTIL MÅBRINK (v):
          </note>
          <note>
            Herr talman! Låt mig åter nämna Bergviks Kemi.
          </note>
          <note>
            Det har både från socialdemokratiskt håll i länet, från vårt
            håll och från andra partiers håll föreslagits att man skulle göra
            en satsning på ett träkemiskt forskningscentrum, exempelvis i
          </note>
          <note>
            Söderhamnsområdet, där man skulle använda skogsråvara, skogsspill,
            osv. för att utveckla kemiska produkter. Men det har inte blivit
            något sådant. Det är ett konkret förslag. Samtidigt har vi
          </note>
          <note>
            Bergviks Kemi, som är en typ av denna industri, men som skulle
            kunna vidareutvecklas betydligt.
          </note>
          <note>
            Men företaget håller på att brottas med denna skattefråga. Och
            det är bevislingen industriministerns bord eller biträdande finansminister
            Erik Åsbrinks bord. Man får emellertid inte någon rätsida på detta.
            Skulle man få rätsida på denna skattefråga -- som nu håller på
            att leda till att företaget går under -- tror jag att det där
            finns en möjlighet att vidareutveckla, vidareförädla, denna industri,
            vilket skulle betyda otroligt mycket för inte minst Hälsingland.
          </note>
          <note>
            Anf. 123 Industriminister RUNE MOLIN
          </note>
          <note>
            (s):
          </note>
          <note>
            Herr talman! När det gäller Bergviks Kemi vill jag bara säga
            att skattefrågan när det gäller talloljan är under beredning i
            regeringskansliet. För 1991 har företaget fått anslag från ÖCB,
            så det är alltså ingen ko på isen, och det kommer naturligtvis
            ett förslag även i denna fråga.
          </note>
          <note type="speaker">
            Anf. 124 BERTIL MÅBRINK (v):
          </note>
          <note>
            Herr talman! Det är riktigt att företaget har fått ett visst
            anslag för detta. Men industrin och ledningen måste självfallet
            få ett besked, och det kan ju inte vara så otroligt svårt att
            lösa den frågan. Så många kemiska industrier av denna sort har
            vi ju som bekant inte i landet. Vi bör därför vara rädda om den
            och se till att det fattas att beslut ganska snabbt som kan möjliggöra
            att denna industri utvecklas.
          </note>
          <note>
            När det gäller järnvägarna och de järnvägsindustrier som vi har
            kan man ju alltid framföra argumentet om konkurrenskraft, osv.
          </note>
          <note>
            Men den s.k. satsning som skall göras, och som kan ifrågasättas
            -- den skall diskuteras här i morgon --
          </note>
          <note>
            på bl.a. järnvägen kan man ha olika uppfattningar om. Men industriministerns
            uppfattning är att det skall göras kraftiga satsningar. Sedan
            kan vi diskutera finansieringsfrågan. Men så skedde inte när dessa
            industrier lades ned.
          </note>
          <note>
            Överläggningen var härmed avslutad.
          </note>
          <note>
            19 § Svar på fråga 1990/91:636 om gruvindustrin i Västerbotten
          </note>
          <note>
            Anf. 125 Industriminister RUNE MOLIN
          </note>
          <note>
            (s):
          </note>
          <note>
            Herr talman! Maggi Mikaelsson har frågat mig vilka åtgärder jag
            tänker vidta för att rädda förutsättningarna för gruvindustrin
            i Västerbotten i framtiden.
          </note>
          <note>
            Den utveckling som Maggi Mikaelsson tecknar för
          </note>
          <note>
            Västerbotten beror till stor del på att vissa gruvor inom Boliden
            Minerals gruvverksamhet måste läggas ned till följd av malmbrist.
            Utvecklingen med en krympande malmbas har delvis varit förutsägbar,
            och detta förhållande är också ett av de grundläggande motiven
            till att staten med regionalpolitiska medel har varit med och
            finansierat Bolidens s.k. gruvpaket.
          </note>
          <note>
            Regeringen och Boliden Mineral AB träffade år
          </note>
          <note>
            1988 en principöverenskommelse om gruvinvesteringar i det regionalpolitiska
            stödområdet och i Bergslagen. Bolidens investeringsprogram uppgår
            till närmare 1,7
          </note>
          <note>
            miljarder kronor i olika gruvprojekt. Staten medverkar med bl.a.
            314 milj.kr. i form av lokaliseringsbidrag. Boliden får även ta
            investeringsfondsmedel i anspråk. Ungefär hälften av investeringarna
            kommer Västerbottens län till del.
          </note>
          <note>
            Gruvinvesteringarna är strategiskt viktiga ur malmförsörjningssynpunkt
            och syftar till att ta fram ytterligare malmbas. Investeringarna
            är i det närmaste avslutade, och redan nu kan man konstatera att
            satsningarna var riktiga. Förutom utvidgad malmbas i befintliga
            gruvor, har de nya gruvorna Kankberg och Åkerberg i Skelleftefältet
            tillkommit. Petiknäs är ett annat exempel på projekt som kommer
            att bli en ny gruva i
          </note>
          <note>
            Skelleftefältet under hösten.
          </note>
          <note>
            När det gäller prospekteringsnivån kan jag med tillfredsställelse
            konstatera att Boliden Mineral nyligen har antagit ett femårigt
            program om totalt
          </note>
          <note>
            250 milj.kr. för enbart Skelleftefältet. Satsningen baseras på
            positiva erfarenheter av tidigare prospektering i området. Jag
            kan erinra om att
          </note>
          <note>
            Boliden Mineral AB under perioden 1983--1990
          </note>
          <note>
            har erhållit statligt prospekteringsstöd om ca 86
          </note>
          <note>
            milj.kr. för projekt i Skelleftefältet.
          </note>
          <note>
            Jag vill även framhålla den statliga anslagsfinansierade prospekteringen
            genom nämnden för statens gruvegendom (NSG). NSGs planer för 1991
            års prospektering innebär att drygt
          </note>
          <note>
            25 milj.kr. avsätts till projekt i Västerbotten.
          </note>
          <note>
            Satsningen kommer att på årsbasis bli den största
          </note>
          <note>
            NSG har gjort i länet någonsin. En stor del av NSGs prospekteringsverksamhet
            i Västerbottens län bedrivs i samverkan med utländska företag.
          </note>
          <note>
            Avslutningsvis vill jag tillägga att frågan om statens framtida
            engagemang inom svensk prospektering för närvarande bereds i regeringskansliet.
            Som ett led i detta arbete har industridepartementet haft överläggningar
            med gruvföretagen i landet, för att höra hur man ser på de långsiktiga
            frågorna kring svensk gruvnäring.
          </note>
          <note type="speaker">
            Anf. 126 MAGGI MIKAELSSON (v):
          </note>
          <note>
            Herr talman! Jag skall be att få tacka industriministern för
            svaret. Jag tror inte att de som bor i Västerbotten ser så ljust
            på situationen som industriministern verkar göra. Sedan 1984 har
            antalet anställda inom gruvnäringen minskat med
          </note>
          <note>
            2 000 personer. Det är nästan en halvering. Om man lägger till
            de 837 som är varslade i dag är det faktiskt en dryg halvering.
            Som jag skrev i min fråga kommer det fram till årsskiftet 1992-1993
            att ske indragningar i inlandet -- i Kristineberg 227
          </note>
          <note>
            personer, i Boliden 337 personer och ungefär lika många i Rönnskär.
          </note>
          <note>
            Industriministern säger i sitt svar att man kommer att öppna
            nya gruvor. Det intressanta är hur många jobb som kommer att skapas
            i dessa nya gruvor.
          </note>
          <note>
            Malm och mineral är basnäringar i Västerbotten, och det är viktigt
            för framtiden att vi har en gruvverksamhet som kan fortsätta.
            Som jag sade finns det ett akut problem, inte bara med nedläggningar
            och varsel inom gruvindustrin utan även inom många andra områden.
            Men detta är framför allt ett problem på sikt. Min fråga gällde
            också investeringarna för framtiden. Det sägs att man med nuvarande
            prospektering inte kommer att ha någon brytning av sulfidmalm
            om tio år.
          </note>
          <note>
            Mineralråvarukommittén menar att prospekteringarna i princip
            skulle behöva fördubblas för att man skulle nå upp till en prospekteringsverksamhet
            som är tillräcklig för att kompensera det årliga malmuttaget.
            Mot denna bakgrund är det intressant att inte ens de malmförekomster
            som finns i dag i Västerbotten finns kartlagda.
          </note>
          <note>
            Jag skulle vilja fråga industriministern om han tror att det
            kommer att finnas någon gruvverksamhet på
          </note>
          <note>
            2000-talet med nuvarande prospekteringsnivåer.
          </note>
          <note>
            Anf. 127 Industriminister RUNE MOLIN
          </note>
          <note>
            (s):
          </note>
          <note>
            Herr talman! Orsaken till att man dragit ned verksamheten i Kristineberg
            är att det saknas malmbas. Det betyder att det måste bedrivas
            ytterligare prospektering i Skelleftefältet för att man skall
            kunna få fram den malm som är nödvändig för att hålla sysselsättningen
            uppe och verksamheten i gång i Rönnskär.
          </note>
          <note>
            I avsikt att ta reda på investerarnas planer för framtiden har
            vi haft överläggningar med de olika gruvföretagen. Det är ju inte
            lönt att bedriva prospekteringsverksamhet om det inte finns intresse
            från industrin att driva verksamheten vidare.
          </note>
          <note>
            Vi har kommit en bit i dessa prövningar. Min bedömning är att
            det finns goda förutsättningar för att utveckla gruvverksamheten
            uppe i
          </note>
          <note>
            Skelleftefältet. Jag tror att en koncentration av verksamheten
            när det gäller prospektering till
          </note>
          <note>
            Skelleftefältet är en god tanke för framtiden för att utnyttja
            den infrastruktur som finns i Kristineberg,
          </note>
          <note>
            Rönnskär och Boliden. Därför är min bedömning att gruvverksamheten
            kommer att fortsätta, men detta förutsätter att vi koncentrerar
            prospekteringen till Skelleftefältet både från gruvföretagens
            sida och från statens sida. Avsikten med dessa överläggningar
            är att kunna lägga fram ett förslag för riksdagen om den framtida
            inriktningen på prospekteringen.
          </note>
          <note type="speaker">
            Anf. 128 MAGGI MIKAELSSON (v):
          </note>
          <note>
            Herr talman! Det är väldigt viktigt att man tar till vara vad
            mineralråvarukommittén har sagt om att det faktiskt brister i
            engagemanget från statens sida.
          </note>
          <note>
            Rune Molin säger att det är viktigt att det finns företag som
            är beredda att satsa på gruvindustri.
          </note>
          <note>
            Det är självklart att det är viktigt. Men för att man skall våga
            satsa måste man också veta att det finns malmer i jorden. Därför
            behövs det en statlig prospektering som innebär att man kan gå
            över hela fältet, hela ytan.
          </note>
          <note>
            I sitt svar har ministern också hänvisat till att
          </note>
          <note>
            Boliden Mineral har gjort en stor satsning för de kommande fem
            åren. Men om man ser på historien är det ungefär en lika stor
            satsning som den som man har gjort under de senaste tio åren.
            Det är egentligen ingenting nytt som har tillkommit, utan man
            fortsätter i princip på samma sätt som tidigare.
          </note>
          <note>
            Man behöver kanske också investera i annat än prospektering.
            Det gäller forskning och ny teknik.
          </note>
          <note>
            Det finns i dag inte teknik för att ta till vara all den malm
            eller alla de mineraler som finns.
          </note>
          <note>
            Anf. 129 Industriminister RUNE MOLIN
          </note>
          <note>
            (s):
          </note>
          <note>
            Herr talman! Vi jobbar med gruvverksamhet och prospektering och
            kommer tillbaka till riksdagen med förslag. Det är klart att detta
            område är utsatt på olika sätt. Det krävs då även andra regionalpolitiska
            insatser för att bredda arbetsmarknaden och förstärka möjligheterna
            till sysselsättning. Av detta skäl har vi gjort Björksele församling
            till ett tillfälligt stödområde. Vi har även förstärkt länsanslaget
            med 10 milj.kr. för att man skall kunna skärpa insatserna för
            att få till stånd verksamhet vid sidan om gruvindustrin. Jag tror
            att det är nödvändigt att vi åstadkommer den differentieringen
            av arbetsmarknaden där uppe.
          </note>
          <note>
            Då behövs regionalpolitiska insatser av denna karaktär.
          </note>
          <note type="speaker">
            Anf. 130 MAGGI MIKAELSSON (v):
          </note>
          <note>
            Herr talman! Jag skulle vilja återkomma till de frågor som jag
            inte fick svar på. Som vi vet är
          </note>
          <note>
            Västerbottens län ett län där det finns åtskilliga oupptäckta
            malmtillgångar. Det är då märkligt att man ännu inte har kartlagt
            alla mineraler och malmer som finns där. Kan man få en sådan kartläggning
            till stånd med statens hjälp inom överskådlig framtid?
          </note>
          <note>
            Det finns även en hel del mineraler i de slagghögar som man i
            dag inte utnyttjar av olika skäl, bl.a.
          </note>
          <note>
            lönsamhetsskäl. Man har inte utvecklat någon teknik för utvinning.
            Ett sådant exempel är att man inte kan utvinna platina ur slam.
            Det förekommer en hel del platina i det slagg och slam som man
            får vid mineralutvinningen i Västerbotten.
          </note>
          <note>
            På samma sätt har vi ingen kunskap om att prospektera för diamanter.
            Det har uppgivits att det skulle finnas diamanter i Västerbotten.
          </note>
          <note>
            Anf. 131 Industriminister RUNE MOLIN
          </note>
          <note>
            (s):
          </note>
          <note>
            Herr talman! Som jag sade tidigare skall vi återkomma till riksdagen
            beträffande de insatser som vi är beredda att föreslå för prospektering
            i
          </note>
          <note>
            Västerbottens län.
          </note>
          <note type="speaker">
            Anf. 132 MAGGI MIKAELSSON (v):
          </note>
          <note>
            Herr talman! Jag tackar än en gång för svaret.
          </note>
          <note>
            Detta är en mycket viktig fråga för Västerbotten.
          </note>
          <note>
            Det är också en viktig regionalpolitisk fråga, eftersom malm-
            och mineralförekomsterna ofta finns i glesbygden. Det är där vi
            behöver finna förutsättningar för att kunna skapa sysselsättning.
          </note>
          <note>
            Överläggningen var härmed avslutad.
          </note>
          <note>
            20 § Svar på fråga 1990/91:637 om Värmlands framtida industristruktur
          </note>
          <note>
            Anf. 133 Industriminister RUNE MOLIN
          </note>
          <note>
            (s):
          </note>
          <note>
            Herr talman! Björn Samuelson har frågat mig vilka konkreta framtidssatsningar
            regeringen är beredd att vidta för att utveckla och stabilisera
            grunden för en framtida industripolitisk struktur i Värmland.
          </note>
          <note>
            I den tillväxtproposition som regeringen lade fram tidigare i
            vår presenterades en rad insatser i hela landet som skall förbättra
            förutsättningarna för näringslivet. Genom bl.a. de ökade satsningarna
            på infrastruktur och utbildning förbättras framtiden vad gäller
            både sysselsättning och ekonomisk tillväxt.
          </note>
          <note>
            I vissa delar av landet är dock förutsättningarna för en dynamisk
            utveckling av näringslivet mindre goda. I den tid vi befinner
            oss i nu, med vikande konjunktur, blir strukturförändringarnas
            effekter tydligt kännbara och svåra. Därför för regeringen en
            långsiktig och aktiv regionalpolitik, dels i områden med mindre
            gynnsamma konkurrensförhållanden, dels i områden som drabbats
            av strukturförändringar. I Värmland ingår elva av länets kommuner
            i stödområde.
          </note>
          <note>
            Stöd till nya projekt och verksamheter i stödområdet kan bl.a.
            lämnas i form av regionalpolitiskt företagsstöd. Under senare
            år har länsstyrelsen i Värmlands län fått kraftigt ökade medel
            för regional utveckling. Sedan budgetåret
          </note>
          <note>
            1982/83 har anslaget för regional utveckling i
          </note>
          <note>
            Värmlands län blivit fyra gånger så stort och uppgår innevarande
            budgetår till 75 milj.kr. Detta betyder att länsstyrelsen fått
            ett utökat ansvar för den regionala utvecklingen.
          </note>
          <note>
            Det är viktigt att poängtera att nya idéer och projekt inte finns
            färdiga för avhämtning här i Stockholm.
          </note>
          <note>
            Däremot kan regeringen, i särskilda fall, vara med och stödja
            strategiska och bra projekt i de fall beslut om stöd inte kan
            fattas av länsstyrelsen eller statens industriverk. Regeringen
            har vid ett flertal tillfällen varit med och finansierat projekt
            som är av stor vikt för Värmlands utveckling, bl.a. Munkfors
          </note>
          <note>
            Svetscentrum och turistanläggningen i Branäs, och nu senast lämnades
            ett lokaliseringsbidrag på 10
          </note>
          <note>
            milj.kr. till Tetra Paks etablering i Sunne.
          </note>
          <note type="speaker">
            Anf. 134 BJÖRN SAMUELSON (v):
          </note>
          <note>
            Herr talman! Jag tackar industriministern för svaret. I sitt
            svar säger industriministern: ''Det är viktigt att poängtera att
            nya idéer och projekt inte finns färdiga för avhämtning här i
            Stockholm.'' Nej, inte heller jag tror att industridepartementet
            är något slags pizzabutik, även om en del förslag till sin konsistens
            ibland kan liknas vid en dubbelvikt calzone.
          </note>
          <note>
            Det har emellertid funnits nya idéer och projekt. Jag tror att
            folket nu vill höra konkreta förslag från socialdemokratin och
            regeringen. Om jag vore industriminister skulle jag ha givit följande
            svar.
          </note>
          <note>
            Vi kommer från regeringens sida att ta initiativ och ange tidpunkt
            för när vi skall modernisera bansträckan Stockholm--Oslo och bygga
            ut den för snabbtågstrafik. Vi kommer att återuppta diskussionen
            om och se närmare på frågan huruvida järnverket i Hagfors skall
            få ha kvar sin järnväg. Vi kommer att inom den närmaste tiden
            framlägga förslag om fasta forskningsresurser för högskolan i
          </note>
          <note>
            Karlstad. Vi kommer att framlägga förslag om att ytterligare
            utveckla och decentralisera distansstudier. Vi kommer att ge statliga
            stimulansbidrag till teknikens hus i en del kommuner. Vi kommer
            att ta regeringsinitiativ för att garantera medel för att bygga
            upp ett svensk--
          </note>
          <note>
            norskt samarbete i fråga om forskning och utbildning inom biotekniken.
            Vi kommer att ta upp frågan om ett internationellt miljö- och
            nedrustningsinstitut. Slutligen kommer vi från regeringens sida
            att göra allt för att olika samhälleliga sektorer skall samverka
            i Värmland och det övriga riket för att man så långt möjligt skall
            kunna utnyttja samhällets medel på ett effektivt sätt.
          </note>
          <note>
            Så skulle ett svar kunna se ut. Jag vet att man i
          </note>
          <note>
            Värmland lyssnar på denna debatt. Då hade folket fått orsak till
            en större framtidstro. Det hade varit något konkret att ta på.
            Kunde inte industriministern ha givit ett sådant svar?
          </note>
          <note>
            Anf. 135 Industriminister RUNE MOLIN
          </note>
          <note>
            (s):
          </note>
          <note>
            Herr talman! Det är lätt att stå här och läsa upp långa önskelistor.
            Jag är övertygad om att man i varje länsbänk här skulle kunna
            göra på samma sätt som Björn Samuelson. När jag åker runt i landet
            och träffar människor, talar de om sina önskningar.
          </note>
          <note>
            De vill att Privatgirot skall lokaliseras hit eller dit och att
            statliga verksamheter skall lokaliseras hit eller dit. Investeringar
            skall göras både här och där.
          </note>
          <note>
            Så enkel är inte verkligheten. Verkligheten är den att det måste
            finnas resurser för att göra dessa insatser. Det måste finnas
            förutsättningar för verksamheten. Där har naturligtvis länsstyrelser,
            kommuner och näringslivets organisationer ett stort ansvar att
            jobba med olika projekt. Då är det viktigt att länsstyrelsen,
            SIND och regeringen har resurser för att kunna medverka i denna
            utveckling.
          </note>
          <note>
            Den regionalpolitik som vi har lagt fast gör att vi har resurser.
            Men projekten måste fram, och då behövs det mycket av lokalt arbete.
            När det gäller infrastruktursatsningarna skall riksdagen fatta
            beslut om resurserna. Sedan blir det en diskussion om vilka projekt
            som skall ges företräde och snabbt komma i gång. Den diskussionen
            får vi återkomma till. Önskelistor och önsketänkande kan man ägna
            sig åt. Om inte om vore, skulle vad som helst kunna hända.
          </note>
          <note type="speaker">
            Anf. 136 BJÖRN SAMUELSON (v):
          </note>
          <note>
            Herr talman! Jag trodde nästan att industriministern skulle säga
            att om inte om vore kanske inte heller Stockholm och Oslo skulle
            ligga där de ligger. Men det är nu faktiskt en förutsättning.
            Det finns beslut i nordiska sammanhang om att man skall bygga
            ut trafiken mellan huvudstäderna i Norden. Vi har ännu inte fått
            någon fast tidsplan för sträckan Stockholm--
          </note>
          <note>
            Oslo.
          </note>
          <note>
            Min fråga är framtidsinriktad. Därför frågade jag om trafiken
            mellan Stockholm och Oslo. Därför nämnde jag teknikens hus. Men
            jag hade naturligtvis även kortare perspektiv i mina frågor.
          </note>
          <note>
            Det gäller här sådana förslag, idéer och projekt --
          </note>
          <note>
            jag hade tio exempel men hann inte räkna upp alla -- som har
            legat på regeringens bord. Man kan inte säga att det är en önskelista
            eller någon dröm i ett töcken. Det gäller inte ens järnvägen.
          </note>
          <note>
            Överläggningen var härmed avslutad.
          </note>
          <note>
            21 § Svar på fråga 1990/91:639 om stödområdesindelningen och
            Skellefteå
          </note>
          <note>
            Anf. 137 Industriminister RUNE MOLIN
          </note>
          <note>
            (s):
          </note>
          <note>
            Herr talman! Maggi Mikaelsson har frågat mig om jag, mot bakgrund
            av arbetsmarknadsläget i
          </note>
          <note>
            Skellefteå, är beredd att inplacera hela Skellefteå kommun i
            stödområde 2.
          </note>
          <note>
            Den stödområdesavgränsning som nu gäller fattade riksdagen beslut
            om för cirka ett år sedan.
          </note>
          <note>
            Avgränsningen grundades på en ingående analys av de regionalpolitiska
            problemens omfattning och svårighetsgrad i landets samtliga kommuner.
            En sammanvägning gjordes bl.a. av befolknings- och sysselsättningsutvecklingen
            under de senaste åren, sysselsättningsgrader bland män resp. kvinnor,
            arbetslöshetssituationen samt den lokala arbetsmarknadens omfattning.
          </note>
          <note>
            Avgränsningen av de permanenta stödområdena syftar bl.a. till
            att i dessa lösa regionalpolitiska problem av långsiktig natur.
            En avgränsning av denna typ bör därför tillåtas verka över en
            längre tidsrymd och följaktligen inte ändras för ofta.
          </note>
          <note>
            För Skellefteå kommun innebär nuvarande stödområdesavgränsning
            att Fällfors, Jörns och
          </note>
          <note>
            Kalvträsks församlingar är inplacerade i stödområde 2.
          </note>
          <note>
            Utanför stödområden kan stöd bl.a. lämnas för utlokalisering
            av privata tjänsteföretag från
          </note>
          <note>
            Stockholmsregionen till orter i anslutning till stödområdena,
            s.k. stödjepunkter. Skellefteå är en sådan stödjepunkt och i diskussioner
            med tjänsteföretag redovisas Skellefteå som ett prioriterat lokaliseringsalternativ.
          </note>
          <note>
            En översyn vad gäller de regionalpolitiska problemens omfattning
            och svårighetsgrad i landets samtliga kommuner har nyligen gjorts.
          </note>
          <note>
            Regeringen avser inom kort att ta ställning till eventuella förändringar
            vad gäller inplacering av kommuner i tillfälligt stödområde.
          </note>
          <note type="speaker">
            Anf. 138 MAGGI MIKAELSSON (v):
          </note>
          <note>
            Herr talman! Jag tackar industriministern för svaret. Det verkar
            inte helt hopplöst, men jag tycker förstås ändå att det behövs
            en viss precisering. Industriministern säger i sitt svar att den
            stödområdesavgränsning som gjordes för ett år sedan gjordes efter
            en ingående analys. Den gjordes i och för sig efter en analys,
            men man kan verkligen ifrågasätta om analysen var så ingående
            eller så fullständig som den borde ha varit.
          </note>
          <note>
            För mindre än ett år sedan stod industriministern här i talarstolen
            och pratade om den ekonomiska politiken såsom en förutsättning
            för regional balans. Då berömde han socialdemokraternas ekonomiska
            politik och jämförde arbetslösheten i
          </note>
          <note>
            Sverige med arbetslösheten i EG. Han tog den låga arbetslösheten
            i Sverige till intäkt för att den ekonomiska politiken hade varit
            riktig. Då kan man fundera på hur man skall tolka dagens situation.
            Nu är ju arbetslösheten i stigande. I de norra delarna av Sverige,
            i Västerbotten och i Skellefteå, är den faktiskt hög. Uppenbarligen
            har den ekonomiska politiken inte varit den rätta för Skellefteå.
          </note>
          <note>
            När lågkonjunkturen nu kommer, slår den väldigt hårt på dessa
            områden. Det är faktiskt en allvarlig kris i arbetsmarknadssituationen
            i Skellefteå. I dag ligger det varsel om uppsägningar hos i princip
            varje verkstadsföretag i kommunen. 1 918 personer är öppet arbetslösa.
            En tredjedel av dem är ungdomar under 25 år. På AMU arbetar man
            i tvåskift för att ge utbildning åt så många som möjligt. Man
            har för tillfället 168 personer i utbildning. På arbetsförmedlingen
            känner man samma förtvivlan som hos dem som sägs upp. Jag har
            pratat med arbetsförmedlingen så sent som i dag. Det stora problemet
            är att man inte har någonting att erbjuda. Vi sitter här och administrerar
            arbetslöshet, säger arbetsförmedlarna till mig. I Skellefteå är
            verkstadsindustrin väldigt dominerande, vilket ökar sårbarheten.
            Vi har nyss diskuterat gruvindustrin. Jag vill be industriministern
            om en precisering. Kan den lilla öppningen i svaret möjligen leda
            till en positiv bedömning av
          </note>
          <note>
            Skellefteå vid den tillfälliga stödområdesindelningen?
          </note>
          <note>
            Anf. 139 Industriminister RUNE MOLIN
          </note>
          <note>
            (s):
          </note>
          <note>
            Herr talman! Jag tänker inte på något sätt föregå regeringens
            beslut. Skellefteå är en stödjepunkt. Vi kan ge stöd till Skellefteå
            oberoende av om
          </note>
          <note>
            Skellefteå tillhör stödområdet eller inte. Skellefteå får lokaliseringsbidrag,
            inte minst stöd för lokalisering av tjänsteföretag. Den öppningen
            finns redan med nuvarande regler. Det är vad jag kan säga i dag.
          </note>
          <note type="speaker">
            Anf. 140 MAGGI MIKAELSSON (v):
          </note>
          <note>
            Herr talman! Självklart kommer det att behövas många olika typer
            av av åtgärder för att Skellefteå skall kunna klara krisen under
            lågkonjunkturen.
          </note>
          <note>
            Eftersom just verkstadsindustrin är så dominerande behövs det
            åtgärder både på kort och på lång sikt. Helt nyligen läste vi
            i tidningarna om köpet och nedläggningen av Valmet Himas AB, där
          </note>
          <note>
            150 personer blev uppköpta och uppsagda i samma andetag. Det
            hade kanske varit ett tema för en separat fråga, men det vore
            intressant om industriministern ville kommentera detta. Det handlar
            ju om en konkurrensbegränsning, men frågan är också om företag
            får bete sig hur de vill i
          </note>
          <note>
            Sverige i dag.
          </note>
          <note>
            Överläggningen var härmed avslutad.
          </note>
          <note>
            22 § Svar på fråga 1990/91:644 om biogas
          </note>
          <note type="speaker">
            Anf. 141 Industriminiser RUNE MOLIN (s):
          </note>
          <note>
            Herr talman! Herr talman! Krister Skånberg har frågat miljöministern
            vad vi i Sverige gör för att nyttiggöra biogasen och samtidigt
            minska miljöproblemen och användningen av fossila bränslen. Arbetet
            inom regeringen är så fördelat att det är jag som skall svara
            på frågan.
          </note>
          <note>
            Biobränslen har en viktig uppgift att fylla i omställningen och
            förnyelsen av energisystemet.
          </note>
          <note>
            Huvuddelen av de biobränslen som används i dag utgörs av skogsbränslen.
            Biogasens bidrag till energiförsörjningen är än så länge marginellt.
            Ett omfattande forsknings- och utvecklingsarbete pågår dock när
            det gäller biogas. en stor del av verksamheten stöds ekonomiskt
            av statens energiverk.
          </note>
          <note>
            Insatserna inriktas såväl på forskning kring biogasproduktionen
            som på praktisk användning av tekniken. Flertalet av de pågående
            projekten baseras på rötning av förbehandlat hushållsavfall.
          </note>
          <note>
            En annan stor grupp projekt innebär tillvaratagande av metangas
            som bildas i avfallsdeponier.
          </note>
          <note>
            Det är möjligt att utnyttja även andra råvaror för biogasproduktion.
            Enligt vad jag har erfarit behandlar statens energiverk för närvarande
            en ansökan om ekonomiskt stöd till en anläggning för kraftvärmeproduktion
            med biogas som framställts ur gödsel och slakteriavfall. Det finns
            även exempel på försöksverksamhet med biogas som drivmedel för
            bussar.
          </note>
          <note>
            I sammanhanget vill jag också nämna att Sverige deltar i flera
            internationella samarbetsprojekt rörande biogas, såväl inom Nordiska
            Ministerrådet som inom IEA (International Energy Agency).
          </note>
          <note>
            I den energipolitiska propositionen (prop.
          </note>
          <note>
            1990/91:88) har regeringen föreslagit åtgärder för att främja
            en ökad användning av biobränslen.
          </note>
          <note>
            Exempelvis föreslås att ett bidrag skall lämnas för investeringar
            i anläggningar för kraftvärmeproduktion med biobränslen. Förslaget
            avser alla typer av biobränslen, således även biogas.
          </note>
          <note type="speaker">
            Anf. 142 KRISTER SKÅNBERG (mp):
          </note>
          <note>
            Herr talman! Jag får tacka industriministern för svaret. Det
            är glädjande att man också på svensk sida gör en del på det här
            området. Det är spännande med den danska satsning som jag hänvisar
            till i min fråga. Där har man tagit ett samlat grepp. Det berör
            både jordbruket, avfallshanteringen, energiförsörjningen, miljöområdet
            och ekonomin i Danmark. Man har alltså anlagt en helhetssyn och
            tagit ett gemensamt grepp. Det skulle man, tror jag, behöva göra
            även i Sverige, därför att vi även i det svenska jordbruket skulle
            behöva ersätta konstgödsel med naturlig gödning, om det går. Vi
            skulle med en bättre precision av doseringen kunna minska kväveläckaget.
            Här får man en möjlighet att lösa utsläppsproblemen vid hantering
            av flytgödsel.
          </note>
          <note>
            Redan i dag får man i den kommunala avfallshanteringen ofta en
            bildning av metangas.
          </note>
          <note>
            Det är just en biogas. Det är bara att utnyttja detta energiinnehåll
            och inte bränna av det i form av en fackla till ingen nytta, däremot
            till skada genom att man i onödan släpper ut avgaser utan att
            nyttiggöra dem. Man kan också underlätta hanteringen av organiskt
            industriavfall på det här sättet, och man kan minska utsläppen
            av växthusgaser. Här finns alltså ett behov av att göra gemensamma
            projekt i stället för att ha dem i olika delar, tror jag.
          </note>
          <note>
            Det är spännande att danskarna har kunnat driva olika projekt
            -- först vindkraften -- så konkret och lyckats. Vindkraften utgör
            nu ett växande bidrag till den danska energiförsörjningen och
            till exporten. Nu är man på god väg med samma konkreta grepp när
            det gäller biogaser. Man går in inom ramen för ett samlat projekt
            med statsbidrag.
          </note>
          <note>
            Bara efter några år har man fått fram tio anläggningar som ger
            god erfarenhet. Man kan redan nu förvänta sig att kommande anläggningar
            kommer att bli lönsamma rent kommersiellt. Om man dessutom räknar
            in de miljöproblem som man slipper är det alltså klart lönsamt
            redan med dessa provanläggningar. Vilka helhetsgrepp tar man i
          </note>
          <note>
            Sverige?
          </note>
          <note>
            Anf. 143 Industriminister RUNE MOLIN
          </note>
          <note>
            (s):
          </note>
          <note>
            Herr talman! Den här verksamheten bedrivs av energiverket enligt
            de energiforskningsprogram som energiverket har hand om. Det pågår
            ett tjugoeller trettiotal projekt. Jag utgår självfallet från
            att det är en samordning mellan dessa olika projekt, att man använder
            pengarna så att man får den bästa möjliga effekten. Samordning
            kommer också att ske genom det nya verket med övriga forskningsprojekt
            som STU bedriver. Därmed menar jag att vi har ett samlat grepp
            om vad som bedrivs inom detta område. Jag tror inte att man kan
            ha någon grund för att påstå att så inte är fallet.
          </note>
          <note type="speaker">
            Anf. 144 KRISTER SKÅNBERG (mp):
          </note>
          <note>
            Herr talman! Jag kan glädja industriministern med beskedet att
            jag själv såg det här med egna ögon tillsammans med representanter
            för bl.a.
          </note>
          <note>
            energiverket, Vattenfall och jordbrukstekniska institutet. Dessa
            var nere kanske just för att se om de kan lära sig något av det
            samlade danska greppet. Vi har faktiskt inte det i Sverige, som
            jag upplever det, även om man träffas och samråder med varandra.
            Jag tror att de blir uppmuntrade att driva sådana här samordnings-
            och helhetsprojekt bara av en sådan sak att vi tar upp frågan
            och diskuterar den i riksdagen. De vill så att säga känna att
            det de nu försöker göra har stöd i riksdag och regering. Jag tror
            alltså att vi kan bidra genom uppmuntran till samråd. Man får
            mycket snabbare ekonomi i det hela med samlade projekt i stället
            för att bedriva det som separata forskningsprojekt.
          </note>
          <note>
            Det har gått på ett par år i Danmark. I Sverige har man hållit
            på längre, som industriministern säger, men man har inte kommit
            fram till sådana resultat.
          </note>
          <note>
            Kan vi göra mer för att främja samordning, industriministern?
          </note>
          <note>
            Överläggningen var härmed avslutad.
          </note>
          <note>
            23 § Svar på fråga 1990/91:648 om svenska småföretag
          </note>
          <note>
            Anf. 145 Industriminister RUNE MOLIN
          </note>
          <note>
            (s):
          </note>
          <note>
            Herr talman! Krister Skånberg har frågat mig vad regeringen gör
            för att medverka till att förhindra en utslagning av svenska småföretag.
            Frågan är ställd mot bakgrund av en förväntad ökad konkurrens
            från företag i EG-länderna.
          </note>
          <note>
            Krister Skånberg antyder att utslagningen av våra småföretag
            redan skulle vara i full gång. Mot detta står det faktum att ca
            20 000 nya företag startas varje år och att Sverige under 1980-talet
            har fått
          </note>
          <note>
            135 000 fler företag. I företagen tror man på framtiden. De små
            företagens investeringar var förra året 50 % högre än år 1985,
            i fasta priser. Det är siffor som visar att Sverige är ett gynnsamt
            land att starta och driva företag i. Min och regeringens ambition
            är att det skall förbli så.
          </note>
          <note>
            Sverige kommer att även i fortsättningen ta en aktiv del i ansträngningarna
            för en ökad internationalisering, inte minst ett närmare ekonomiskt
            samarbete i Europa.
          </note>
          <note>
            Det är riktigt att integrationen i Europa kan medföra en ökad
            konkurrens för de svenska företagen, både små och stora. Men det
            är min övertygelse att fördelarna överväger. En harmonisering
            av olika regler och en förenklad gränshandel innebär ökade affärsmöjligheter
            för mindre företag, som i dag kan ha svårt att sälja sina produkter
            och tjänster utomlands.
          </note>
          <note>
            Jag debatterade de här frågorna med Krister
          </note>
          <note>
            Skånberg så sent som den 20 november förra året.
          </note>
          <note>
            Jag sade då att den svenska ekonomin inte är betjänt av en politik
            som försöker skydda vissa sektorer från utländsk konkurrens. Detta
            skulle endast medföra sämre resursfördelning, lägre tillväxt och
            i förlängningen en sämre välfärdsutveckling.
          </note>
          <note>
            Regeringens politik syftar i stället till att stärka den svenska
            småföretagssektorn och förbereda den på en ökad utländsk konkurrens.
          </note>
          <note>
            Regeringens arbete följer i princip två linjer.
          </note>
          <note>
            För det första bedriver regeringen sedan länge en aktiv småföretagspolitik
            för att rent allmänt stimulera tillväxt och utveckling i småföretagssektorn.
            Jag kan som exempel nämna utvecklingsfondernas rådgivning och
            utbildning, en verksamhet som jag tror att Krister Skånberg känner
            väl till från sin tidigare verksamhet inom statens industriverk.
          </note>
          <note>
            Under de senaste åren har dessa åtgärder dessutom kompletterats
            med särskilda insatser, bl.a. i form av konsekvensanalyser för
            enskilda företag rörande de hot och möjligheter som ett svenskt
            närmande till
          </note>
          <note>
            EG kan medföra.
          </note>
          <note>
            Ett annat exempel är de nya riskkapitalbolagen, som kommer att
            kunna medverka till att förstärka småföretagens egetkapital. En
            ökad soliditet är viktig, inte minst för de småföretag som skall
            konkurrera på Europamarknaden.
          </note>
          <note>
            För det andra strävar regeringen efter att ge de svenska småföretagen
            möjlighet att delta i EGs småföretagsprogram. Sverige och övriga
            EFTA-
          </note>
          <note>
            länder diskuterar för närvarande med EG
          </note>
          <note>
            möjligheterna och formerna för en medverkan i dessa program,
            bl.a. inom ramen för de s.k. EES-
          </note>
          <note>
            förhandlingarna. Sedan i mars 1991 kan svenska företag delta
            i programmet BC--NET, som är ett databaserat system för att hitta
            samarbetspartner i
          </note>
          <note>
            Europa.
          </note>
          <note>
            Som jag sade här i riksdagen i november förra året görs vidare
            särskilda insatser för att stödja underleverantörerna. Samhället
            kommer under den innevarande treårsperioden att årligen satsa
            nästan 400 milj.kr. i syfte att underlätta utveckling och omstrukturering
            av den svenska underleverantörsindustrin.
          </note>
          <note>
            Styrelsen för teknisk utveckling, industrifonden och delegationen
            för verkstadsteknisk utveckling bidrar med finansierings- och
            rådgivningsinsatser för produkt- och produktionsutveckling.
          </note>
          <note>
            Exportrådet stöder många underleverantörsföretag som vill etablera
            internationella kundkontakter och utveckla sin export. Industriverket
            bedriver en uppsökande verksamhet, som bl.a. syftar till att få
            till stånd samverkansdiskussioner mellan berörda underleverantörsföretag.
            Även utvecklingsfonderna arbetar på olika sätt med att främja
            underleverantörerna.
          </note>
          <note type="speaker">
            Anf. 146 KRISTER SKÅNBERG (mp):
          </note>
          <note>
            Herr talman! Jag får tacka industriministern även för detta svar.
          </note>
          <note>
            I slutet av förra veckan tog några dagstidningar upp en rapport
            från industrins utredningsinstitut, där man hävdar att just på
            underleverantörssidan har bekymren redan börjat. Man försökte
            också belysa skillnaden mellan underleverantörsföretag och andra
            småföretag. Om jag minns rätt var man också i analysen i rapporten
            inne på att det tyvärr inte är så enkelt att bara säga till dessa
            företag att de också kan exportera. Vi har talat tidigare här
            om att många faktiskt inte har den styrkan. Man kanske kan hjälpa
            dem genom att uppmuntra till samarbete mellan företag så att de
            lättare kan exportera, men framför allt leder detta till konkurrens
            på olika villkor. Det är inte så att de små svenska företagen
            konkurrerar med små utländska företag när vi släpper all kontroll,
            utan de är stora utländska underleverantörskedjor som går in på
            den svenska marknaden. Först tar de naturligtvis i anspråk de
            delar av den marknad som ligger utanför Sverige vid sin sammansättning
            av fabriker utomlands, men sedan går de också in på den svenska
            marknaden. Så det kommer att bli ett ökande problem. Jag är ute
            efter att få veta vad man håller för beredskap. Vi är tydligen
            eniga om att man kan förvänta sig problem, i alla fall i början.
          </note>
          <note>
            Andra länder gör andra bedömningar av vad som är förmånligt.
            I Norge har ett antal ekonomer sagt att det inte finns något som
            säger att man skulle få större vinster med en EG-anslutning än
            med ett nära samarbete med EG. I Sverige tycks man göra en annan
            bedömning. Men jag har aldrig sett någon konkretisering av hur
            man bedömer följderna för småföretag. Jag efterlyser en sådan
            konkretisering.
          </note>
          <note>
            Vilka för- och nackdelar är det faktiskt, och hur kvantifierar
            man dem?
          </note>
          <note>
            Anf. 147 Industriminister RUNE MOLIN
          </note>
          <note>
            (s):
          </note>
          <note>
            Herr talman! När det gäller politiken för att klara upp de problem
            som många av underleverantörsföretagen, andra småföretag och även
            stora företag har i dag är det viktigt att vi kommer åt de kostnadsproblem
            som har skapats här hemma under en följd av år, då lönerna har
            utvecklats mycket snabbare i Sverige än i våra konkurrentländer.
            Därför har regeringens politik varit inriktad på att bekämpa inflationen.
          </note>
          <note>
            Ansträngningarna för att få till stånd ett stabiliseringavtal
            har gått ut på att försöka lösa dessa problem.
          </note>
          <note>
            Det är naturligtvis viktigt för framtiden att vi kan driva en
            fast ekonomisk politik, som ger underlag för en kostnadsutveckling
            som gör att vi inte tappar ytterligare konkurrenskraft. Men dessa
            underleverantörsföretag står även inför strukturproblem. De förändringar
            som sker internationellt i t.ex. bilindustrin leder till att små
            underleverantörsföretag i t.ex. Sverige får en betydligt svårare
            situation jämfört med tidigare, eftersom de stora bilföretagen
            samordnar sina uppköp och koncentrerar dem till stora företag
            på kontinenten.
          </note>
          <note>
            Vad vi kan göra är naturligtvis att diskutera med dessa underleverantörsföretag
            om vilka insatser som behöver göras. Det är vad som nu sker genom
            industriverket, som har sitt underleverantörsprogram tillsammans
            med en rad andra myndigheter. Detta sker i VT-delegationen, där
            vi har avsatt särskilda pengar för att man skall diskutera vilka
            insatser som behöver göras --
          </note>
          <note>
            teknikutveckling, strukturåtgärder osv. Det är också därför som
            vi är engagerade i diskussionerna med EG om att svenska företag
            får komma med i
          </note>
          <note>
            EGs småföretagsprogram. Så vi gör en hel del. Det här är inget
            nytt problem.
          </note>
          <note type="speaker">
            Anf. 148 KRISTER SKÅNBERG (mp):
          </note>
          <note>
            Herr talman! Problemet är naturligtvis inte nytt.
          </note>
          <note>
            Framför allt har det funnits ett antal år för underleverantörsföretag.
            Jag har själv gjort en statlig utredning om just vad man skulle
            kunna göra åt det. Problemet förstärks faktiskt i och med att
            man nu så radikalt skall tillämpa de fyra friheterna -- frihet
            för varor, tjänster, kapital och arbetskraft. Det gör att förändringarna
            går mycket snabbare. Det kan också leda till att Sveriges möjligheter
            att föra en aktiv småföretagspolitik, som industriministern gett
            ett antal komponenter i, försämras därför att vi blir bundna av
            ett regelverk som vi inte bestämmer över själva. Det finns alltså
            -- det måste även industriministern medge --
          </note>
          <note>
            vissa nackdelar med att man inte längre får föra en självständig
            ekonomisk politik, företagspolitik, regionalpolitik osv. Frågan
            är: Vilka är fördelarna?
          </note>
          <note>
            Anf. 149 Industriminister RUNE MOLIN
          </note>
          <note>
            (s):
          </note>
          <note>
            Herr talman! Internationaliseringen går vidare alldeles oberoende
            av våra diskussioner med EG
          </note>
          <note>
            och anslutningsformerna där. Vi får en internationalisering som
            innebär att vi blir alltmer beroende av de beslut som fattas i
            vår omvärld.
          </note>
          <note>
            Därför måste vi anpassa vår politik så att vi får en konkurrenskraft
            som gör att våra företag är konkurrenskraftiga på den internationella
            marknaden. Vi kan inte med några staket skapa förhållanden där
            vi skyddar våra småföretag och underleverantörer. Vi går obönhörligen
            mot en internationell marknad, först i Europa men också vidare
            utöver Europas gränser. Det är den situationen vi måste förbereda
            våra företag för.
          </note>
          <note type="speaker">
            Anf. 150 KRISTER SKÅNBERG (mp):
          </note>
          <note>
            Herr talman! Det är nog riktigt att man kanske inte kan skydda
            sig med staket. Däremot kan man uppmuntra små plantor med hjälp
            av drivhus, och det kan behövas en del sådana saker. Jag deltog
            i dag som åhörare i en utfrågning i skatteutskottet där man talade
            om EG och skattefrågorna. Det framkom att företagen faktiskt kan
            vänta sig högre företagsskatt om det blir en EG-anslutning. Man
            kommer således att hamna i ett kärvare ekonomiskt klimat även
            på det sättet.
          </note>
          <note>
            Jag tror att det vore värdefullt och sjyst mot de svenska småföretagen
            att hjälpa till och göra en ingående belysning av konsekvenserna,
            för- och nackdelar, och lista dem innan EES-avtalet undertecknas.
          </note>
          <note>
            Vi har här inte nämnt utbildningsfrågorna. De är oerhört viktiga.
            Det har hittills varit Sveriges styrka att man har kunnat arbeta
            i nischer.
          </note>
          <note>
            Nischmöjligheten kan försämras när vi plötsligt hamnar i en stor
            ostyrd marknad där vi inte kan ta egna initiativ.
          </note>
          <note>
            Överläggningen var härmed avslutad.
          </note>
          <note>
            24 § Svar på fråga 1990/91:640 om tullen på miljövänliga sjukvårdsprodukter
          </note>
          <note type="speaker">
            Anf. 151 Statsrådet ANITA GRADIN (s):
          </note>
          <note>
            Herr talman! Karin Falkmer har frågat mig om jag är beredd att
            medverka till att skillnaderna i tullnivån undanröjs så att import
            av miljövänliga återanvändbara varor åsätts samma tullnivå som
            motsvarande varor för engångsbruk.
          </note>
          <note>
            Generellt görs naturligtvis ingen skillnad i tulltaxan beroende
            på om en vara är avsedd för engångsbruk eller för återanvändning.
          </note>
          <note>
            I det exempel som är utgångspunkt för Karin
          </note>
          <note>
            Falkmers fråga -- nämligen blöjor och liknande produkter -- har
            de dock kommit att åsättas olika tullnivåer. Detta hänger samman
            med att engångsblöjorna görs av cellulosa, medan de som kan tvättas
            och återanvändas är av textil.
          </note>
          <note>
            När Sverige år 1958 övergick från vikttullar till värdetullar
            gjordes en bedömning av olika branschers skyddsbehov. Pappersindustrin
            bedömdes inte ha behov av lika stort tullskydd som textilindustrin,
            och gavs därför ett lägre tullskydd.
          </note>
          <note>
            Sannolikt tänkte man därvid inte på den effekt som
          </note>
          <note>
            Karin Falkmer uppmärksammat i sin fråga. Det var ju vid en tid
            då färre småbarnsföräldrar än i dag hade tillgång till tvättmaskin.
            Behovet av återanvändning för miljöns skull hade ännu inte uppmärksammats
            så som nu, bl.a. därför att det knappast fanns engångsartiklar
            att tillgå.
          </note>
          <note>
            Det är glädjande att miljömedvetandet i dag är större och att
            det åter finns föräldrar som kan tänka sig att använda blöjor
            som måste tvättas. Jag är beredd att dra mitt strå till stacken
            genom att låta kommerskollegium utreda om tullnivån för exempelvis
            textilblöjor kan sänkas så, att de i vart fall inte missgynnas
            jämfört med engångsartiklar.
          </note>
          <note type="speaker">
            Anf. 152 KARIN FALKMER (m):
          </note>
          <note>
            Herr talman! Jag tackar utrikeshandelsministern för svaret. Svaret
            gör mig både nöjd och glad.
          </note>
          <note>
            De produkter som min fråga handlar om inkräktar inte på svensk
            tekoindustris domäner. Det rör sig om återanvändbara blöjor, haklappar
            och hygienunderlägg som kan ersätta liknande produkter avsedda
            för engångsbruk, vilka i första hand är gjorda av cellulosa och
            plast.
          </note>
          <note>
            Det handlar i stället om att vi kan göra miljövinster och att
            sopbergets tillväxt kan bromsas. Det är en fråga om bättre resurshushållning.
            I Sverige används t.ex. 90 miljoner engångshaklappar på ett år.
            Det blir ett avsevärt tillskott till sopberget.
          </note>
          <note>
            Återanvändbara haklappar skulle kunna spara såväl miljö som pengar.
            Återanvändbara blöjor har en växande marknad i USA. Där utgör
            engångsblöjorna 3 % av sopberget. Hur många procent blöjorna utgör
            i Sverige vet jag inte, men säkert är det åtskilliga procent.
            För ett barn som använder blöjor i två och ett halvt år beräknas
            blöjkostnaden uppgå till 20 000 kr., medan kostnaden för återanvändbara
            blöjor -- då räknar man även in kostnader för tvättmedel och avskrivning
            på tvättmaskinen -- beräknas uppgå till ca 6 000 kr. Vi politiker
            skall inte avgöra vilket alternativ föräldrarna skall välja. Däremot
            bör vi se till ta bort de omotiverade skillnaderna i importkostnader
            mellan engångs- och återanvändbara produkter som har samma användningsområde.
          </note>
          <note>
            Jag är glad att utrikeshandelsministern är inne på samma tanke.
            Som en påminnelse om löftet vill jag överlämna dessa produkter.
          </note>
          <note>
            Överläggningen var härmed avslutad.
          </note>
          <note>
            25 § Svar på fråga 1990/91:544 om ridskolan i
          </note>
          <note>
            Strömsholm
          </note>
          <note type="speaker">
            Anf. 153 Utbildningsminister BENGT GÖRANSSON (s):
          </note>
          <note>
            Herr talman! Hugo Bergdahl har frågat arbetsmarknadsministern
            om regeringen avser att vidtaga några åtgärder i syfte att trygga
            en framtid för ridskolan i Strömsholm.
          </note>
          <note>
            Arbetet inom regeringen är så fördelat att det är statsrådet
            Göran Persson som skall svara på frågan.
          </note>
          <note>
            I dag har jag med kammarkansliets medgivande fått tillfället
            och nöjet att föreställa Göran Persson.
          </note>
          <note>
            Regeringen har uppdragit åt lantbruksstyrelsen att i samarbete
            med Sveriges lantbruksuniversitet och skolöverstyrelsen utvärdera
            vissa frågor rörande hästavel och utbildning inom hästsektorn.
          </note>
          <note>
            Lantbruksstyrelsen har redovisat sina synpunkter och förslag
            till regeringen den 12 april 1991 i den s.k. hästutredningen (lantbruksstyrelsens
            rapport
          </note>
          <note>
            1991:4).
          </note>
          <note>
            Lantbruksstyrelsen föreslår i sin rapport att ett flertal utbildningar
            inom olika områden för hästhållningen skall flyttas och koncentreras
            främst till Flyinge i Skåne, Hästsportens folkhögskola, som också
            den är förlagd till Strömsholm, berörs bl.a. av förslagen.
          </note>
          <note>
            Hästsportens folkhögskola blev år 1987 berättigad till statsbidrag.
          </note>
          <note>
            Lantbruksstyrelsen förutsätter i rapporten att det statsbidrag
            som nu utgår till Hästsportens folkhögskola liksom de utbildningar
            som finns där skall föras över till Flyinge.
          </note>
          <note>
            Regeringen lade i februari i år fram en proposition om folkbildning
            till riksdagen. Propositionen bereds för närvarande i utbildningsutskottet.
          </note>
          <note>
            Förslagen i denna proposition innebär en markant förändrad ansvarsfördelning
            mellan staten och folkbildningen. Den nuvarande detaljregleringen
            för att erhålla statsbidrag till studieförbundens och folkhögskolornas
            verksamhet föreslås upphöra den sista juni i år. Inom de gränser
            som riksdag och regering lägger fast, föreslås folkbildningen
            själv besluta om såväl fördelning av statsbidrag, som om inrättande
            av nya statsbidragsberättigade folkhögskolor eller om avveckling.
          </note>
          <note>
            Uppgiften att fördela statsbidraget föreslås fullgöras av ett
            folkbildningsråd som nyligen har bildats av Folkbildningsförbundet,
          </note>
          <note>
            Rörelsefolkhögskolornas intresseorganisation och
          </note>
          <note>
            Landstingsförbundet.
          </note>
          <note>
            Det är således en fråga för folkhögskolans huvudman och för Folkbildningsrådet
            att ta ställning till Hästsportens folkhögskolas framtid.
          </note>
          <note type="speaker">
            Anf. 154 HUGO BERGDAHL (fp):
          </note>
          <note>
            Herr talman! Jag vill först tacka utbildningsministern för svaret
            på min fråga. Jag försöker göra en välvillig tolkning av vad svaret
            innebär, men det är ändock bara att konstatera att det här utgör
            ett förödande slag för anrika
          </note>
          <note>
            Strömsholm i Hallstahammars kommun i
          </note>
          <note>
            Västmanland.
          </note>
          <note>
            Det finns två anledningar att känna den djupaste oro när det
            gäller framtiden för Strömsholm.
          </note>
          <note>
            Ridskolans specialutbildning kommer nu tydligen att utlokaliseras
            ifrån Strömsholm och hamna i
          </note>
          <note>
            Flyinge i Skåne. Jag vill först konstatera att hästoch ryttarutbildningen
            i Strömsholm har en över
          </note>
          <note>
            400-årig tradition. På området har tidigare bedrivits militär
            utbildning, och under en lång följd av år har civil utbildning
            bedrivits, som i stort sett helt har övertagit den militära delen.
          </note>
          <note>
            Strömsholm ligger som bekant i Mälardalen. Det är en kulturbygd.
            Ridskolan är en institution, och det är en tradition att den hör
            samman med den här bygden. En utlokalisering av verksamheten ifrån
          </note>
          <note>
            Strömsholm skulle leda till en direkt utarmning av en levande
            miljö.
          </note>
          <note>
            Man kan också konstatera att Hallstahammar har drabbats mycket
            hårt ur sysselsättningssynpunkt under den senaste tiden. Ca 600
            arbetstillfällen går förlorade i och med att Bulten läggs ned.
            I en liten kommun är sådana siffror förödande. I det här läget
            är det för bygdens folk helt oförklarligt att regeringen nu går
            in för att även lägga ned verksamheten på Strömsholm. Det betyder
            givetvis en hel del, inte bara kulturellt utan icke minst från
            sysselsättningssynpunkt.
          </note>
          <note>
            Avslutningsvis vill jag fråga utbildningsministern vilka de verkliga
            skälen egentligen är till att man vill göra den här ommöbleringen.
          </note>
          <note type="speaker">
            Anf. 155 Utbildningsminister BENGT GÖRANSSON (s):
          </note>
          <note>
            Herr talman! Jag har i svaret redovisat bakgrunden till den utredning
            som är gjord. När det gäller ridskolan och folkhögskoleverksamheten
            har jag också sagt, att om riksdagen biträder skolministerns förslag
            i proposition om folkbildningen, är det folkbildningens organisationer
            och huvudmännen för folkhögskolorna som själva skall ta ställning
            till sin verksamhet. Bakom detta förslag ligger en djup respekt
            för självständiga organisationers rätt att fatta egna beslut om
            sin verksamhet. Det tycker jag finns all anledning att stå fast
            vid och uttala respekt för.
          </note>
          <note type="speaker">
            Anf. 156 HUGO BERGDAHL (fp):
          </note>
          <note>
            Herr talman! Jag tycker inte att det är rent spel och renhårigt
            att skylla på att folkbildningsrådet i detta fall skall ta ställning
            till hur det kommer att bli med
          </note>
          <note>
            Hästsportens folkhögskola. Det måste fram ett regeringsförslag.
            Frågan måste behandlas i riksdagen. Jag tror inte att man avviker
            från verkligheten om man säger att det här är en fråga för oss
            politiker. Jag beklagar djupt att man från en gammal kulturbygd
            på detta sätt driver bort en verksamhet som man är van vid sedan
            århundraden. Strömsholm är väl etablerat. Varför skall man bryta
            loss verksamheten från en invand och väl fungerande miljö? Strömsholm
            har också ett central läge i Mellansverige. Ett stort antal sökande
            har anmält sig. Endast en mindre del har kunnat tas emot med den
            organisation som finns i dag. Det är beklagligt om det här blir
            en verklighet, såsom det föreslås.
          </note>
          <note>
            Överläggningen var härmed avslutad.
          </note>
          <note>
            26 § Svar på fråga 1990/91:625 om
          </note>
          <note>
            Skandinaviska konstnärskollegiet i Rom
          </note>
          <note type="speaker">
            Anf. 157 Utbildningsminister BENGT GÖRANSSON (s):
          </note>
          <note>
            Herr talman! Margareta Fogelberg har frågat mig hur den svenska
            regeringen ställer sig till förslaget att Skandinaviska konstnärskollegiet
            i Rom, vars verksamhet finansieras av Nordiska ministerrådet,
            inte längre skall få något stöd efter det att den nuvarande anslagsperioden
            har löpt ut.
          </note>
          <note>
            Med denna sak förhåller det sig precis så som
          </note>
          <note>
            Margareta Fogelberg säger. I förslaget till budget för nästa
            år har det särskilda bidraget till
          </note>
          <note>
            Skandinaviska konstnärskollegiet föreslagits upphöra.
          </note>
          <note>
            Poängen är emellertid att detta förslag ännu inte är färdigbehandlat
            på politisk nivå. Från svensk sida kommer jag att verka för en
            så positiv behandling som möjligt av bidraget till de skandinaviska
            konstnärerna i Rom.
          </note>
          <note>
            Anf. 158 MARGARETA FOGELBERG
          </note>
          <note>
            (fp):
          </note>
          <note>
            Herr talman! Jag ber att få tacka kulturministern för det positiva
            svaret. I dessa dagar diskuteras
          </note>
          <note>
            Sveriges närmande till EG mycket ofta. Men det är inte precis
            kulturfrågorna som har dominerat diskussionerna. För oss som tycker
            att kulturfrågorna inte får komma bort i det här sammanhanget
            var det litet oroande när man fick veta att Nordiska ministerrådet
            inte hade föreslagit några nya medel till konstnärskollegiet.
          </note>
          <note>
            Den här institutionen är visserligen inte lika gammal som Rom,
            men den har fyllt en funktion och kommer att fylla en viktig funktion
            även i framtiden som kulturförmedlare, åtminstone mellan Norden
            och Italien. Jag kan bara hoppas att övriga nordiska kulturministrar
            har precis samma ambition som Bengt Göransson.
          </note>
          <note>
            Överläggningen var härmed avslutad.
          </note>
          <note>
            27 § Svar på fråga 1990/91:627 om svårigheterna för utländska
            akademiker att få arbete i Sverige
          </note>
          <note type="speaker">
            Anf. 159 Utbildningsminister BENGT GÖRANSSON (s):
          </note>
          <note>
            Herr talman! Ingela Mårtensson har frågat mig vad jag avser att
            göra för att den resurs som utländska akademiker i Sverige utgör
            tas till vara.
          </note>
          <note>
            Jag har med intresse tagit del av den ganska omfattande debatt
            som förekommit om utländska akademiker i Sverige. I den debatten
            har gjorts gällande att vi har en stor och dåligt utnyttjad tillgång
            i vårt land: de akademiker med utländsk utbildning som inte erhåller
            tillräckligt kvalificerade anställningar. Jag betvivlar inte att
            så är fallet, exemplen är överväldigande många.
          </note>
          <note>
            Orsakerna till dessa förhållanden kan vara flera.
          </note>
          <note>
            Det kan saknas möjligheter att få sin utbildning bedömd. Vi kanske
            ställer för höga krav när vi jämför utländska examina med svenska,
            och det kan också vara så att arbetsgivarna i vårt land medvetet
            eller omedvetet undviker att anställa personer med en utländsk
            utbildning.
          </note>
          <note>
            Det är möjligt att vi kan förbättra ekvivaleringsmöjligheterna,
            och vi kanske också kan ställa mera realistiska krav på utländska
            examina, men jag är övertygad om att det är den sistnämnda orsaken
            som är den viktigaste.
          </note>
          <note>
            Att komma till rätta med den är inte lätt. Det finns bara begränsade
            möjligheter att vidta åtgärder inom utbildningsområdet. Avgörande
            är att vi alla hjälps åt att bilda opinion och att både offentliga
            och privata arbetsgivare tar sitt ansvar och är öppna för att
            anställa personer med utländska examina.
          </note>
          <note type="speaker">
            Anf. 160 INGELA MÅRTENSSON (fp):
          </note>
          <note>
            Herr talman! Jag tackar utbildningsministern för svaret, och
            jag tolkar det så att också utbildningsministern anser att utlänningar
            som är bosatta i Sverige och som har akademiska examina är en
            resurs som i många fall utnyttjas dåligt samt att vi måste göra
            något åt detta.
          </note>
          <note>
            Jag har själv kommit i kontakt med en person som är uppvuxen
            både i Canada och i Tyskland och som har en lärarutbildning på
            universitetsnivå i Canada omfattande fem och ett halvt år och
            även praktisk erfarenhet av sitt yrke. Han kom till Sverige 1982
          </note>
          <note>
            och har jobbat som lärare på privatskolor, i studiecirklar osv.
          </note>
          <note>
            År 1988 begärde han att få en värdering av sin examen för att
            få kompetens att bli lärare vid svenska skolor. Det tog först
            och främst två år innan denna värdering kom till stånd. När han
            fick resultatet av värderingen sades det att han måste komplettera
            sin utbildning och gå ytterligare ett eller ett och ett halvt
            år för att få en praktiskpedagogisk utbildning och även en ämnesutbildning.
          </note>
          <note>
            Här krävs det alltså att en person som har både tyska och engelska
            nästan som modersmål och som har en lång utbildning på akademisk
            nivå i Canada skall genomgå ytterligare utbildning när han kommer
            till Sverige. I den situation som han befinner sig i, med familj
            osv., är det mycket svårt för honom att åta sig detta. Det är
            ju i sista hand en ekonomisk fråga.
          </note>
          <note>
            Detta gör att vi går miste om denna person som lärare för svenska
            ungdomar. Jag tycker att detta verkligen är en misshushållning
            med resurser inom vårt land och att vi borde göra någonting åt
            detta.
          </note>
          <note>
            Dels bör värderingarna göras snabbare, dels bör utbildningarna
            ges en annan värdering.
          </note>
          <note>
            Överläggningen var härmed avslutad.
          </note>
          <note>
            28 § Svar på fråga 1990/91:635 om teatergruppen Dalvadis
          </note>
          <note type="speaker">
            Anf. 161 Utbildningsminister BENGT GÖRANSSON (s):
          </note>
          <note>
            Herr talman! Berith Eriksson har frågat mig vilka åtgärder regeringen
            tänker vidta för att teatergruppen Dalvadis fortsatta existens
            och verksamhet skall tryggas.
          </note>
          <note>
            Vid ett möte i Kiruna i januari 1990 diskuterades
          </note>
          <note>
            Dalvadis framtida verksamhet. Vid mötet deltog representanter
            för Dalvadis, statens kulturråd,
          </note>
          <note>
            Norrbottens läns landstingskommun, Kiruna kommun och samiska
            organisationer. Mötet beslutade tillsätta en utredning med uppdrag
            att utröna och redovisa förutsättningarna att med utgångspunkt
            från Dalvadis skapa en fast samisk teater. Utredningen har av
            Kiruna kommun överlämnats till utbildningsdepartementet.
          </note>
          <note>
            Utredningen remitterades den 29 november 1990
          </note>
          <note>
            till statens kulturråd, Samernas nationalråd,
          </note>
          <note>
            Jämtlands läns landstingskommun, Västerbottens läns landstingskommun,
            Norrbottens läns landstingskommun, Kiruna kommun och Dalvadis
            teater. Remisstiden gick ut den 1 april 1991.
          </note>
          <note>
            Utredningsförslaget och remissvaren bereds för närvarande i utbildningsdepartementet.
            Det är ännu för tidigt att redovisa några ställningstaganden i
            denna fråga.
          </note>
          <note type="speaker">
            Anf. 162 BERITH ERIKSSON (v):
          </note>
          <note>
            Herr talman! Jag tackar för det svar som utbildningsministern
            gav på min fråga. I svaret redovisades planer och förhoppningar
            om att
          </note>
          <note>
            Dalvadis 1992--1993 skall kunna bli en fast teater.
          </note>
          <note>
            Men det som det nu gäller är det akuta problemet att teatern
            riskerar att behöva lägga ned verksamheten på grund av akut ekonomiskt
            problem. Gruppen är alltså konkurshotad. Det vore synd om den
            här teatergruppen, som har funnits i 20 år, skulle vara tvungen
            att lägga ner verksamheten innan ställning tagits till det långa
            utredningsarbete som utbildningsministern här redogjorde för.
          </note>
          <note>
            Min fråga avsåg det akuta behovet av ett förlustbidrag för att
            möjliggöra en fortsättning av den turné som gruppen nu gör ute
            i landet. Jag undrar om utbildningsministern har diskuterat den
            frågan.
          </note>
          <note type="speaker">
            Anf. 163 Utbildningsminister BENGT GÖRANSSON (s):
          </note>
          <note>
            Herr talman! Den typ av anslag som kan ges till en teatergrupp
            eller annan konstnärlig ensemble som någon form av katastrofhjälp
            är sådana medel vars disposition kulturrådet tar beslut om. Jag
            förutsätter att kulturrådet har fått framställningar om hjälp
            av den arten att staten kan ingripa.
          </note>
          <note>
            När det sedan gäller Dalvadis framtid är den utredning som har
            gjorts mycket intressant. Den är emellertid inte alldeles okomplicerad,
            vilket yttrandena över utredningen visar. Från Dalvadis sida pekar
            man på att man inte utan vidare kan fungera som den fasta teater
            som utredningen föreslår. Det är ett av skälen till att regeringens
            prövning av frågan måste få ta litet längre tid.
          </note>
          <note type="speaker">
            Anf. 164 BERITH ERIKSSON (v):
          </note>
          <note>
            Herr talman! Även om Dalvadis skulle vara en fast teater, måste
            teatergruppen vara beredd att turnera över hela landet, trots
            att den har sin vinterboplats -- som ju Dalvadis betyder -- i
            Kiruna.
          </note>
          <note>
            I frågan om ett förlustbidrag har gruppen vänt sig till kulturrådet
            och fått nej på sin ansökan. Man har också gjort förfrågningar
            hos LKAB om bidrag.
          </note>
          <note>
            Läget är mycket bekymmersamt, och det var anledningen till att
            jag ställde frågan till utbildningsministern.
          </note>
          <note type="speaker">
            Anf. 165 Utbildningsminister BENGT GÖRANSSON (s):
          </note>
          <note>
            Herr talman! De medel som regeringen föreslår att riksdagen genom
            sitt beslut skall ställa till förfogande bl.a. för det som skulle
            kunna kallas katastrofhjälp är de pengar som kulturrådet disponerar.
            Det är alltså kulturrådet som har att göra den prövningen, inte
            regeringen. Jag kan inte göra annat än hänvisa till att regeringen
            har ställt medel till kulturrådets förfogande. Kulturrådet har
            en självständig styrelse och en självständig handläggning av de
            framställningar som kommer in.
          </note>
          <note type="speaker">
            Anf. 166 BERITH ERIKSSON (v):
          </note>
          <note>
            Herr talman! Då får jag hoppas att kulturrådet tar sitt förnuft
            till fånga. Kanske kan denna debatt på något sätt bidra till det.
          </note>
          <note>
            Överläggningen var härmed avslutad.
          </note>
          <note>
            29 § Svar på fråga 1990/91:616 om åtgärder för att bevara kulturlandskapet
          </note>
          <note>
            Anf. 167 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Karin Starrin har frågat mig vilka åtgärder regeringen
            är beredd att vidta för att kulturlandskapet inte skall planteras
            igen med barrträd.
          </note>
          <note>
            Den livsmedelspolitiska reformen innehåller flera åtgärder till
            skydd för de natur- och kulturvärden som är knutna till odlingslandskapet.
          </note>
          <note>
            Först och främst har ett stöd för landskapsvård inrättats, genom
            förslag från riksdagen sammanlagt
          </note>
          <note>
            550 milj.kr. för detta ändamål under treårsperioden
          </note>
          <note>
            1990/91--1992/93. Dessa medel används för att med civilrättsliga
            avtal mellan staten och brukaren stödja fortsatt hävd av områden
            i odlingslandskapet som hyser nationella natur- och kulturvärden.
          </note>
          <note>
            Vidare utgår anläggningsstöd till jordbrukare för våtmarksanläggning,
            energiskogs- och lövskogsplantering på nedlagd jordbruksmark,
            sammanlagt 400 milj.kr. under en femårsperiod.
          </note>
          <note>
            Regeringen har föreslagit en höjning till 500
          </note>
          <note>
            milj.kr. Därutöver finns även det sedan tidigare inrättade NOLA-stödet
            om 40 milj.kr. per år, uppbyggt enligt samma modell som landskapsvårdsstödet,
            men främst inriktat på områden av värde för naturvården.
          </note>
          <note>
            Omställningen av bruket av odlingsmarken skall följas mycket
            noga av berörda myndigheter. Från den 1 juli år 1990 är varje
            jordbrukare skyldig att anmäla mark som planeras tas ur jordbruksproduktion
            till länsstyrelsen. Denna anmälan ger myndigheterna möjlighet
            att sätta in olika stödformer för att upprätthålla hävd av värdefulla
            områden.
          </note>
          <note>
            Regeringen har till sist uppdragit åt de tre centrala myndigheterna
            på området, naturvårdsverket, lantbruksverket och riksantikvarieämbetet,
            att fortlöpande följa miljöeffekterna av reformen.
          </note>
          <note>
            Därvid skall speciell tonvikt läggas vid förändringarna av landskapet.
          </note>
          <note type="speaker">
            Anf. 168 KARIN STARRIN (c):
          </note>
          <note>
            Herr talman! Jag ber att få tacka miljöministern för svaret på
            min fråga. Jag blev både glad och ledsen när jag läste Birgitta
            Dahls synpunkter i en artikel i en tidning förra veckan angående
            skogsplantering.
          </note>
          <note>
            Miljöministern säger där att omställningen av det svenska jordbruket
            inte får innebära att stora områden kommer att planteras igen
            med skog. En ensidig satsning på granplanteringar hotar det kulturlandskap
            som det tagit många generationer att skapa.
          </note>
          <note>
            Jag är glad att miljöministern har dessa värderingar, men samtidigt
            mycket ledsen för att miljöministern inte i tid påverkade det
            livsmedelspolitiska beslutet, dvs. medan diskussionen om detta
            pågick för fullt. Jag kan erinra om att förslaget i propositionen
            t.o.m.
          </note>
          <note>
            innebar att man skulle ge anläggningsstöd för granplantering.
            Vi kunde stävja det dumma förslaget tack vare att vi i centern
            lyckades få majoritet för att anläggningsstöd inte skulle utgå.
          </note>
          <note>
            När jag nu ser att miljöministern inskränker sig till att redovisa
            vilket anslag som man speciellt har inrättat för åtgärder till
            värnande av speciella naturoch kulturvärden blir min följdfråga:
            Nöjer sig miljöministern med det förslag som nu föreligger?
          </note>
          <note>
            Är miljöministern inte beredd att mer direkt styra utvecklingen,
            så att vi inte får den konsekvens som fler och fler börjar inse
            att man definitivt inte vill ha, dvs. ett igenplanterat landskap.
          </note>
          <note>
            Anf. 169 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Karin Starrin ger en alldeles för pessimistisk bild
            av situationen. Jag har rest mycket i landet under det senaste
            året, och jag har fått mycket tydliga signaler på att med en passiv
            hantering av de mycket betydande resurser, både ekonomiska och
            andra, som samhället nu ställer till förfogande kan följderna
            bli negativa. Men de kommuner, länsstyrelser och lantbruksnämnder
            som aktivt använder de ekonomiska styrmedel och den skärpta lagstiftning
            som vi nu har kan göra något mycket bra. Jag brukar säga att vi
            har en risksituation, men också världens chans att göra någonting
            bra för kultur- och naturminnesvården.
          </note>
          <note>
            Jag predikar ständigt att detta är syftet med det uppdrag som
            nu har givits de myndigheter som skall hjälpa till med uppföljningen.
          </note>
          <note>
            Jag kommer också på olika sätt att aktivt påverka länsstyrelserna
            i samband med den förestående länsstyrelsereformen att utnyttja
            detta tillfälle att stärka arbetet på det här området. Så sent
            som för en vecka sedan träffade jag representanter för samtliga
            länsstyrelser i landet och talade särskilt om denna fråga.
          </note>
          <note>
            Jag vill än en gång framhålla att vi verkligen har en möjlighet
            att uträtta någonting positivt, om vi aktivt utnyttjar de instrument
            som samhället ställer till förfogande.
          </note>
          <note type="speaker">
            Anf. 170 KARIN STARRIN (c):
          </note>
          <note>
            Herr talman! Jag vill definitivt inte se pessimistiskt på denna
            utveckling. Jag kan bara vittna utifrån det intryck som jag har
            och i likhet med vad Birgitta
          </note>
          <note>
            Dahl gav uttryck för i sin artikel att det är stora risker förenade
            med att vi nu får alldeles för stora arealer igenplanterade med
            skog. Vad gör vi för att förhindra detta? Det är min huvudfråga.
          </note>
          <note>
            I dag är debatten om en sänkning av gränsskyddet helt aktuell.
            Jag måste direkt koppla också den frågan till det här. Inser inte
            Birgitta Dahl att sänkt gränsskydd i detta läge kan innebära ytterligare
            skogsplantering av åkermark?
          </note>
          <note>
            Refererande till att Birgitta Dahl är ute och reser mycket kan
            jag också hälsa från de lantbrukarkvinnor som står här utanför
            och demonstrerar och som har fått löfte från Birgitta
          </note>
          <note>
            Dahl om att gränsskyddet inte skall sänkas. Vad blir kommentaren
            till det?
          </note>
          <note>
            Överläggningen var härmed avslutad.
          </note>
          <note>
            30 § Svar på fråga 1990/91:649 om information om slutförvar av
            kärnkraftsavfall
          </note>
          <note>
            Anf. 171 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Marianne Samuelsson har frågat mig vad jag avser
            att göra för att en kritisk vetenskaplig penetrering av frågan
            om kärnavfall skall ges likartade möjligheter till forskning och
            information.
          </note>
          <note>
            Inledningsvis vill jag erinra om att Svensk
          </note>
          <note>
            Kärnbränslehantering AB (SKB) inte är ett statligt verk utan
            ett av kärnkraftsföretagen gemensamt ägt företag. SKBs uppgift
            är att för dessa företags räkning svara för att kärnavfall och
            använt kärnbränsle hanteras och slutförvaras på ett säkert sätt.
            SKB svarar också för den information till allmänheten om kärnavfall
            och använt kärnbränsle, som kärnkraftsföretagen anser vara angelägen.
          </note>
          <note>
            Samhällets kontroll över att SKB sköter sina åligganden i enlighet
            med de krav som lagen
          </note>
          <note>
            (1984:3) om kärnteknisk verksamhet
          </note>
          <note>
            (kärntekniklagen) ställer utövas av statens kärnbränslenämnd.
            Nämnden skall också verka för att allmänheten ges information
            om arbetet vad gäller använt kärnbränsle. I kärnbränslenämndens
            uppgifter ingår vidare att granska och utvärdera ett av kärnkraftsföretagen
            vart tredje år upprättat forskningsprogram. Forskningsprogrammet
            överlämnas tillsammans med nämndens yttrande till regeringen för
            beslut. Till nämnden finns även knutet ett särskilt vetenskapligt
            råd i vars uppgifter ingår att redovisa sin självständiga bedömning
            av bl.a. den verksamhet som SKB bedriver.
          </note>
          <note>
            Enligt vad jag har erfarit avser kärnbränslenämnden att under
            hösten begära en redovisning av SKB om dess informationsverksamhet
            under år 1990.
          </note>
          <note>
            Får jag slutligen understryka att jag tycker att det är angeläget
            att allmänheten ges information om kärnbränslehanteringen i Sverige
            och att det förs en öppen och kritisk diskussion i ämnet.
          </note>
          <note>
            Anf. 172 MARIANNE SAMUELSSON
          </note>
          <note>
            (mp):
          </note>
          <note>
            Herr talman! Först vill jag tacka för svaret. Det var bra att
            det blev klart framhållet att SKB inte är ett statligt verk eller
            företag. Man får nämligen litet av den känslan när SKB informerar.
            Det framgår inte alls speciellt tydligt att SKB inte är klart
            kopplat till staten. Det är en av de punkter som jag tycker att
            man kan rikta stark kritik mot. Jag undrar just om skolorna får
            klart framhållet för sig att SKB är ett företag som kommer och
            informerar, och inte ett statligt verk. Den biten är viktig att
            få fram.
          </note>
          <note>
            SKN har uttryckt kritik både vad gäller platsvalsmetoder och
            slutförvaringsmetod. Men som jag har uppfattat det har inte några
            som helst resurser tillskjutits för att den kritiken skall kunna
            föras fram eller för att man skall kunna studera alternativ. Jag
            är besviken över att svaret utmynnar i att det är viktigt med
            information utan att det sägs ett ord om att det är viktigt att
            även den kritiska sidan ges resurser att informera. Det finns
            grupper och även forskare som är kritiska mot den förvaringsmetod
            som SKB har valt. Dessa ges inte möjligheter att jobba vidare
            med denna fråga. Jag skulle vilja ha detta utvecklat litet mera.
            Vilka möjligheter kommer att ges för information på det området?
          </note>
          <note>
            Anf. 173 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! För det första vill jag stryka under att
          </note>
          <note>
            SKB är ett partsorgan och att dess informationsverksamhet i hög
            grad också präglas av detta. Det är icke objektiv information.
          </note>
          <note>
            För det andra vill jag säga att vi har tillskjutit resurser bl.a.
            genom inrättandet av det särskilda vetenskapliga råd som finns
            knutet till kärnbränslenämnden.
          </note>
          <note>
            För det tredje har regeringen, när vi senast tog ställning till
            treårsprogrammet, särskilt krävt att
          </note>
          <note>
            SKB skall redovisa alternativa metoder och inte binda sig för
            enbart en.
          </note>
          <note>
            Regeringen har också tagit avstånd från sådana förslag som SKB
            studerade som handlade om t.ex.
          </note>
          <note>
            djupa borrhål och långa deponeringstunnlar under
          </note>
          <note>
            Östersjöns botten. Vi har också särskilt föreskrivit att SKB
            måste redovisa mera öppet sitt arbete bl.a.
          </note>
          <note>
            när det gäller studier för val av slutlig plats för slutförvaret.
          </note>
          <note>
            Jag vill till slut hänvisa till den särskilda studie som kärnbränslenämnden
            avser att göra om SKBs informationsverksamhet. Jag vill gärna
            avvakta kärnbränslenämndens redovisning innan jag tar ställning
            för regeringens räkning. Jag anser dock att denna redovisning
            är mycket viktig.
          </note>
          <note>
            Anf. 174 MARIANNE SAMUELSSON
          </note>
          <note>
            (mp):
          </note>
          <note>
            Herr talman! Jag skulle också vara glad om jag fick en sådan
            redovisning. Sist vi hade en debatt om slutförvaring fick jag
            höra av ministern att jag var konspiratorisk, när jag började
            ana att platsvalet kunde tänkas bli i mina hemtrakter. Det är
            kanske inte så konstigt att man blir konspiratorisk och ifrågasättande,
            eftersom SKB väljer att informera
          </note>
          <note>
            Alingsås, Vårgårda och Herrljunga kommuner, som är berörda. Dessutom
            ges SKB tillfälle att informera i skolorna utan att det finns
            någon som helst kritisk analys av den information SKB ger. Jag
            blir mycket upprörd som förälder när mina barn kommer hem och
            talar om att de har fått information och säger att nu vet de minsann
            hur detta skall hanteras -- det blir så bra, och det är ingenting
            att bekymra sig om över huvud taget.
          </note>
          <note>
            Anf. 175 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Jag är också förälder. Min yngste son går nu näst
            sista året i skolan. Jag skulle agera så att jag i så fall krävde
            alternativ information. Jag har faktiskt den uppfattningen att
            den information
          </note>
          <note>
            SKB ger är alltför ensidig. Regeringen har också understrukit
            det i sitt ställningstagande. Vi säger där följande: ''Regeringen
            delar kärnbränslenämndens uppfattning att en god offentlig insyn
            är önskvärd i den urvalsprocess som leder fram till valet av platser
            lämpliga för slutförvar. SKB bör därför i nästa FoU-program som
            skall inlämnas enligt kärntekniklagen informera om det underlag
            som SKB tagit fram för valet av platser lämpliga för slutförvar.
            SKB bör även under arbetets gång lämna information till kärnbränslenämnden,
            plan- och bostadsverket, berörda länsstyrelser och kommuner om
            arbetet med urval av platser lämpliga för slutförvar.''
          </note>
          <note>
            Anf. 176 MARIANNE SAMUELSSON
          </note>
          <note>
            (mp):
          </note>
          <note>
            Herr talman! Jag skulle naturligtvis som förälder kräva detta.
            Men jag kräver också, som invånare i det här landet att få en
            saklig information i dessa frågor, att det ges information i skolorna
            som är objektiv och att man inte i efterhand får reda på att ett
            företag har varit där och gett en mycket ensidig information utan
            att det funnits möjligheter till motinformation från t.ex. ett
            statligt verk.
          </note>
          <note>
            Denna verksamhet betalas av mig som konsument.
          </note>
          <note>
            Men den statliga delen betalas ju också av mig såsom invånare
            i landet. Jag tycker att det borde finnas möjlighet till samordnad
            information.
          </note>
          <note>
            Överläggningen var härmed avslutad.
          </note>
          <note>
            31 § Svar på fråga 1990/91:559 om påföljden vid grovt rattfylleri,
            m.m.
          </note>
          <note>
            Anf. 177 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Ingbritt Irhammar har frågat justitieministern vilka
            åtgärder regeringen ämnar vidta för att öka trafiksäkerheten på
            vägarna.
          </note>
          <note>
            Frågan har överlämnats till mig.
          </note>
          <note>
            Trots att antalet olyckor under 1990 minskade i förhållande till
            tidigare år behövs ytterligare kraftfulla åtgärder för att öka
            trafiksäkerheten. Det är bl.a. mot den bakgrunden som regeringen
            uppdragit till generaldirektören Ingemar Mundebo att se över det
            offentliga trafiksäkerhetsarbetets inriktning och organisation.
            Mundebo skall lämna sina förslag till regeringen den 1 oktober
            i år.
          </note>
          <note>
            Som ett led i ett förbättrat trafiksäkerhetsarbete har regeringen
            även låtit en parlamentarisk kommitté -- Körkort 2000 -- se över
            förarutbildningen och därmed sammanhängande frågor som t.ex. återkallelse
            av körkort. Körkort
          </note>
          <note>
            2000 har nyligen avgett sitt betänkande. Det är nu ute på remiss.
          </note>
          <note>
            Ingbritt Irhammar tar också upp frågan om påföljd vid grovt rattfylleri.
          </note>
          <note>
            Jag anser att det är utomordenligt angeläget att människor avstår
            från att köra bil eller andra fordon efter alkoholförtäring. Alkohol
            och trafik hör inte ihop.
          </note>
          <note>
            Riksdagen fattade i fjol beslut med anledning av regeringens
            proposition om trafiknykterhetsbrotten. Det är dock ännu för tidigt
            att slutgiltigt bedöma effekterna av den praxis som utvecklats.
          </note>
          <note type="speaker">
            Anf. 178 INGBRITT IRHAMMAR (c):
          </note>
          <note>
            Herr talman! Jag tackar för svaret. Jag vill börja med att säga
            att vi är överens om att alkohol och trafik inte hör ihop.
          </note>
          <note>
            Kommunikationsministern sade att det är för tidigt att bedöma
            effekten av den senaste rattfyllerilagen.
          </note>
          <note>
            Det kan jag inte hålla med kommunikationsministern om. Jag tycker
            tvärtom att de effekter som vi har sett av lagen är så allvarliga
            att det brådskar med en utvärdering.
          </note>
          <note>
            Man vet att ca 8 000 personer kör bil rattfulla varje dag. Minst
            200 personer dör i trafiken varje år till följd av att de har
            blivit påkörda av någon rattfull person. Det är alltså fler än
            antalet mord i Sverige.
          </note>
          <note>
            Den nya lagen har lett fram till att antalet fängelsedömda har
            minskat. På så vis kan man inte komma åt alkoholisterna med den
            nya rattfyllerilagen.
          </note>
          <note>
            Tidigare dömdes tre av fyra till fängelse för grovt rattfylleri.
            Numera skall den berusade förare också ha visat uppenbar likgiltighet
            för andra trafikanters säkerhet. Antalet fängelsedomar i samband
            med grovt rattfylleri har därmed nästan halverats, åtminstone
            i Malmöhus län, där jag har statistik ifrån. Detta betyder att
            den dömde släpps ut på vägarna igen utan att han har fått någon
            behandling. Dessutom dömer tingsrätterna oerhört olika. Man kan
            därför inte påstå att det råder någon likhet inför lagen.
          </note>
          <note>
            Det är mot denna bakgrund jag återigen vill upprepa min fråga:
            Anser kommunikationsministern, efter de siffror som jag här har
            redovisat, att det verkligen kan vänta med en utvärdering?
          </note>
          <note>
            Anf. 179 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Jag uppfattade frågan som mera generell. Det är
            därför som den har överlämnats till mig. Jag har svarat på vad
            vi är beredda att vidta för åtgärder för att öka trafiksäkerheten.
            Jag har då pekat på ett par viktiga saker, dels översynen av trafiksäkerhetsarbetets
            organisation och inriktning, dels körkortsutbildningen. Jag har
            även kort berört frågan om påföljd vid rattfylleri.
          </note>
          <note>
            När det gäller påföjden vid rattfylleri är vi överens om det
            helt otillbörliga i att ge sig ut på vägarna som chaufför med
            alkohol i kroppen. Man kan sedan diskutera orsakerna till att
            så pass många ändå gör sig skyldiga till rattfylleri. Jag är inte
            beredd att nu konstatera att det skulle bero på den nya lagstiftningen.
            Promillehalten har ju sänkts, och det är i och för sig en kraftig
            markering av att alkohol och trafik inte hör ihop. Det finns inte
            underlag för att -- som Ingbritt Irhammar gör --
          </note>
          <note>
            göra den självklara kopplingen att påföljden skulle vara en avgörande
            orsak till att det är så många med alkohol i kroppen ute på vägarna.
          </note>
          <note>
            Den nya lagens praxis fastställs slutgiltigt av högsta domstolen.
            Högsta domstolen har prövat fyra fall, varav två personer har
            dömts till fängelse, en person till skyddstillsyn och en person
            har fått villkorlig dom.
          </note>
          <note type="speaker">
            Anf. 180 INGBRITT IRHAMMAR (c):
          </note>
          <note>
            Herr talman! Eftersom jag ställde frågan om rattfyllerilagen,
            riktade jag den till justitieministern, men frågan har överlämnats
            till kommunikationsministern. Jag vill därför vidga mina frågor
            till att omfatta flera områden. Men detta är så viktigt och det
            bygger på statistik som har tagits fram. Mina siffror kommer från
            statistik över förhållandena i det landskap som jag kommer ifrån.
            Jag tycker att dessa siffror är så skrämmande att de skulle föranleda
            en snabb utvärdering av lagen.
          </note>
          <note>
            Jag vet ju också att det inte bara är alkohol i trafiken som
            är orsak till alla olyckor, utan det är också den höga hastigheten.
            Skulle folk hålla hastigheten, skulle antalet olyckor minska.
            Nu gör man inte det och därför behövs trafikövervakning.
          </note>
          <note>
            För att kunna ha trafikövervakning behövs det poliser -- nu kommer
            jag in på detta med polisbristen. Hur kan ni i detta läge minska
            antalet polisasspiranter, när det behövs poliser på så många olika
            områden, framför allt även inom trafiken?
          </note>
          <note>
            Anf. 181 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Det är naturligtvis viktigt att trafikövervakningen
            kan upprätthållas på en hög nivå. Det är en fråga om dimensionering
            av de resurser som finns inom polisen, men det är också en organisationsfråga.
          </note>
          <note>
            Som ett led i att förstärka denna sektor har det initierats försöksverksamhet
            med automatisk hastighetsövervakning. Jag utgår ifrån att översynen
            av trafiksäkerhetsarbetets organisation kan ge oss uppslag till
            hur man också på detta område kan medverka till att höja trafiksäkerheten.
            Jag medger att det här är en viktig del av detta arbete.
          </note>
          <note type="speaker">
            Anf. 182 INGBRITT IRHAMMAR (c):
          </note>
          <note>
            Herr talman! Jag skall hjälpa kommunikationsminisern genom att
            upplysa om att det t.o.m. med är beslutat att en utredningsman
            skall se över polisens trafikövervakningsarbete.
          </note>
          <note>
            Detta är väldigt viktigt, men det hjälper ju inte när det saknas
            så många poliser.
          </note>
          <note>
            Det är bra att man prövar automatisk hastighetsövervakning, men
            det är inte säkert att resultatet blir bra. Det är bra med synliga
            poliser och att det över huvud taget finns poliser.
          </note>
          <note>
            Jag skall ta upp några exempel på hur många det är som bryter
            mot trafiklagarna. Det sker många svåra olyckor när man kör mot
            rött ljus. Varje vecka kör
          </note>
          <note>
            200 000 stockholmare mot rött ljus. Jag har räknat ut att det
            blir 10 400 000 sådana överträdelser bara i Stockholm. Jag vet
            inte hur stor siffran är för hela landet, men jag vet att det
            är 3 000 bilister som blir ertappade. Dessa proportioner är inte
            rimliga.
          </note>
          <note>
            Behövs det inte fler poliser?
          </note>
          <note>
            Överläggningen var härmed avslutad.
          </note>
          <note>
            32 § Svar på fråga 1990/91:561 om skogsindustrins virkestransporter
          </note>
          <note>
            Anf. 183 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Görel Thurdin har frågat industriministern vad regeringen
            ämnar vidta för åtgärder för att tillväxten i landets viktiga
            skogsindustri inte skall hotas genom avstängda vägar.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            Bakgrunden till frågan är att stora delar av vägnätet på grund
            av tjällossning tidvis måste stängas av för tunga transporter.
          </note>
          <note>
            Skogsindustrin är en av Sveriges viktigaste basnäringar. För
            denna industris utveckling krävs ett väl fungerande vägnät. Inte
            minst underhållet av de lågtrafikerade vägarna är av mycket stor
            betydelse för rationella transporter och därmed en konkurrenskraftig
            skogsindustri. Regeringen har mot denna bakgrund i årets budgetproposition
            föreslagit att en större del av anslagsuppräkningen skall fördelas
            till vägverkets olika anslag för underhåll av såväl statliga som
            enskilda vägar.
          </note>
          <note>
            Görel Thurdin påstår vidare i sin fråga att regeringen i den
            tillväxtpolitiska propositionen inte har anvisat några medel till
            vägnätet i skogslänen.
          </note>
          <note>
            Jag vill med anledning härav erinra om att regeringen i propositionen
            föreslagit att det inom ramen för de medel som avsätts för en
            ökad investeringsnivå bör inrättas ett särskilt program för vägförstärkningar.
            Detta program bör utformas i samråd med näringsliv och regionala
            intressenter.
          </note>
          <note>
            Regeringens förslag innebär att 500 milj.kr. avsätts för ett
            sådant program. Detta, tillsammans med pågående s.k. bärighetsprogram,
            kommer enligt min mening att minska de olägenheter som bl.a.
          </note>
          <note>
            tjällossningen utgör.
          </note>
          <note type="speaker">
            Anf. 184 GÖREL THURDIN (c):
          </note>
          <note>
            Herr talman! Jag tackar statsrådet för svaret. Jag beklagar att
            inte Rune Molin kunde svara på min fråga, eftersom jag utgår ifrån
            att han är insatt i vad transportkostnaderna har för betydelse
            för skogsindustrin.
          </note>
          <note>
            Egentligen borde debatten handla mycket mera om transportkostnaderna
            än om energikostnaderna, eftersom transportkostnaderna är av betydligt
            större dignitet när det gäller skogsindustrins konkurrensförmåga.
          </note>
          <note>
            Under ett flertal år har jag följt debatten om våra vägar i skogslänen.
            Det är inte bara nu som läget har varit besvärligt, utan det har
            varit besvärligt under en följd av år.
          </note>
          <note>
            Underhållet är mest eftersatt just i skogslänen. Det är egentligen
            ganska förvånande med tanke på skogsindustrins betydelse för Sveriges
            ekonomi.
          </note>
          <note>
            De pengar som statsrådet redovisade är ju droppar i havet. Statsrådet
            sade att en större del av en anslagsuppräkning skall gå till underhåll
            osv. Det är väl bra, men anslagen är ju för snålt tilltagna.
          </note>
          <note>
            Vägverket har ännu inte fått någon möjlighet att ta pengar att
            fördela till underhåll och bärighetshöjande insatser på vägarna,
            vilket skulle kunna avhjälpa dessa olägenheter. I stället håller
            man i flera län på att riva upp asfalten, vilket snart ingen begriper
            sig på.
          </note>
          <note>
            Jag skulle vilja fråga statsrådet följande: Vilka olägenheter
            kommer att minska? Hur många mil anser statsrådet Georg Andersson
            att t.ex. dessa
          </note>
          <note>
            500 milj.kr. kommer att beröra? Jag antar nämligen att Georg
            Andersson är insatt i vad dessa bärighetshöjande åtgärder kostar
            per mil. Och då menar jag hela vägbanan och inte bara någon beläggning.
          </note>
          <note>
            Anf. 185 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Görel Thurdin får väl hålla till godo med mig som
            svarande på denna fråga, även om hon inte tilltror mig att ha
            någon kunskap om transportkostnadernas effekter på skogsindustrin.
          </note>
          <note>
            Jag har förvisso ganska stora kunskaper om detta.
          </note>
          <note>
            Jag har täta kontakter med skogsindustrin och diskuterar ofta
            just denna fråga. Jag har haft anledning, inte minst i debatter
            med centerpartister, att tala om vikten av att satsa på vägarna
            för att klara skogsindustrins behov.
          </note>
          <note>
            Bärighetsprogrammet ligger på nivån 6--7 miljarder kronor. Det
            är ganska rejäla satsningar som görs, speciellt i skogslänen.
            Och detta blir ett tillskott.
          </note>
          <note>
            Det är viktigt att betona det. I sin fråga säger nämligen Görel
            Thurdin: Det blev ingenting. Det är mycket märkligt att Görel
            Thurdin, med den position som hon har, ställer en fråga med detta
            påstående efter det att vi har lagt fram tillväxtpropositionen
            som behandlas i utskottet.
          </note>
          <note>
            Det är många som vill ha mer pengar till olika saker. Nyss var
            det en frågeställare som ville ha fler poliser, och det kostar
            pengar. Nu gäller det pengar till vägar. Sedan kommer sex frågeställare
            i rad som vill ha pengar till inlandsbanan. De flesta av dessa
            frågeställare talar i andra sammanhang om skattesänkningar och
            ställer ut vittgående löften om skattesänkningar inför det kommande
            valet.
          </note>
          <note>
            Jag vädjar om en viss konsekvens i diskussionen.
          </note>
          <note>
            Även om man befinner sig i opposition kan det finnas skäl att
            försöka hålla ihop resonemangen.
          </note>
          <note>
            Jag kan inte svara exakt hur många mil det blir av dessa 500
            milj.kr., men det är ett mycket välkommet tillskott.
          </note>
          <note type="speaker">
            Anf. 186 GÖREL THURDIN (c):
          </note>
          <note>
            Herr talman! Jag tror säkert att statsrådet Georg
          </note>
          <note>
            Andersson har diskuterat vägar, men jag måste säga att jag inte
            har sett något resultat. Detta bärighetspaket är naturligtvis
            ett resultat, men det handlar till största delen om broar, medan
            vägarna mellan broarna blir ofarbara. Vägsträckorna blir ju inte
            användbara bara därför att en bro får en bärighetshöjning, utan
            man måste se vägarna som ett system.
          </note>
          <note>
            Eftersom jag sitter i vägverkets styrelse vet jag att det fattas
            otroligt många miljarder bara för att förbättra det vägnät som
            vi har i dag till en respektabel standard. Det gäller framför
            allt skogslänen, eftersom vägarna där hela tiden har varit så
            oerhört eftersatta. Jag tycker att dessa 500
          </note>
          <note>
            milj.kr. skall avsättas för ett sådant program, men vi har fortfarande
            inte sett hur detta program ser ut.
          </note>
          <note>
            Jag tycker att det inte finns något tillräckligt resultat.
          </note>
          <note>
            Anf. 187 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Vägar byggs, vägar underhålls, och det pågår ganska
            många insatser. De 500 milj.kr. vi talar om är ett extratillskott
            som regeringen nu har föreslagit och som skall behandlas här i
            kammaren i morgon. Det är klart att ingen av oss har sett något
            grus eller någon asfalt för dessa pengar än. Men detta kommer
            att ske snabbt, det försäkrar jag.
          </note>
          <note>
            Jag instämmer i att vägarna är ett system och att det fattas
            miljarder. Jag är den förste att hälsa alla goda uppslag välkomna
            för att skaffa fram ytterligare miljoner och miljarder för att
            klara väginvesteringar och vägunderhåll men också järnvägar. Men
            det räcker inte till allt vi önskar.
          </note>
          <note>
            Och vi får nu göra det yttersta för att göra bra saker av de
            pengar vi har. Nu har vi dess bättre mer pengar än vi har haft
            på många år när det gäller satsningar på infrastrukturen.
          </note>
          <note type="speaker">
            Anf. 188 GÖREL THURDIN (c):
          </note>
          <note>
            Herr talman! Det är mycket beklagligt att vi under den period
            som landet har befunnit sig i en högkonjunktur inte har utnyttjat
            allt det kapital som har använts till spekulation till sådana
            investeringar som hade kunnat leda till att vi hade haft möjligheter
            till större konkurrenskraft och till lägre skattetryck.
          </note>
          <note>
            Jag vill påpeka att vi inte har lagt fram några några ofinansierade
            förslag inför valet när det gäller sänkta skatter.
          </note>
          <note>
            Jag upplever att det egentligen inte finns någon vilja att lyssna
            på de förslag som vi har. Om man skall skaffa pengar kan man ju
            inte alltid gå över statsbudgeten. Man måste gå ut på kapitalmarknaden
            för att skaffa pengar till vägarna och låna pengar för stora satsningar
            och t.ex. ge ut järnvägs- eller vägobligationer. Detta har vi
            inte sett några förslag om.
          </note>
          <note>
            Anf. 189 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Nu talar vi om underhållsinsatser.
          </note>
          <note>
            Och det kan väl ändå inte vara meningen, Görel
          </note>
          <note>
            Thurdin, att vi skall låna pengar till att underhålla vägarna?
          </note>
          <note type="speaker">
            Anf.190 GÖREL THURDIN (c):
          </note>
          <note>
            Herr talman! Nej, men om man skaffar fram pengar till investeringar
            den vägen så ges det större utrymme för pengar till vägunderhållet.
            Dessa saker hänger helt ihop. Och då hade vi kanske sett en annan
            ekonomisk utveckling för industrin, eftersom kommunikationssystemet
            har en så stor betydelse.
          </note>
          <note>
            Anf. 191 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Vi har erfarenheter av stora lån. Vi betalar i år
            60 miljarder i ränta på de lån som Görel
          </note>
          <note>
            Thurdins parti och övriga partier som ingick i den borgerliga
            regeringen medverkade till att dra på landet.
          </note>
          <note type="speaker">
            Anf. 192 GÖREL THURDIN (c):
          </note>
          <note>
            Herr talman! Jag konstaterar att den socialdemokratiska regeringen
            efter nio år i regeringsställning inte klarar av att stå på egna
            ben.
          </note>
          <note>
            Jag kommer ihåg när de borgerliga partierna tog över regeringsmakten
            1976. Om vi efter ett år i regeringsställning hänvisade tillbaka
            i tiden fick vi höra att vi inte hade någon anledning att göra
            det.
          </note>
          <note>
            Jag tycker därför inte det är något bärande argument att lyfta
            fram detta.
          </note>
          <note>
            Överläggningen var härmed avslutad.
          </note>
          <note>
            33 § Svar på fråga 1990/91:591 om pesontrafiken på inlandsbanan
          </note>
          <note>
            Anf. 193 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Hans Dau har frågat statsministern om denne är beredd
            att överta ansvaret för handläggningen av inlandsbanan. Frågan
            har överlämnats till mig.
          </note>
          <note>
            Som Hans Dau säkert känner till har statsministern på förekommen
            anledning i ett särskilt uttalande deklarerat att regeringen står
            bakom beslutet om inlandsbanan. Detta beslut bygger på riksdagens
            beställning i frågan.
          </note>
          <note>
            Jag vill i sammanhanget erinra om att Hans Dau liksom alla övriga
            ledamöter i moderata samlingspartiets riksdagsgrupp röstade för
            detta beslut.
          </note>
          <note>
            De villkor för trafiken på inlandsbanan som riksdagen angav lämnade
            inget utrymme för att anvisa statliga anslag till både länstrafikbolagen
            och annan huvudman för trafiken. Hans Dau måste själv ha varit
            medveten om detta. Jag uppfattar därför den ställda frågan som
            ett oblygt sätt från
          </note>
          <note>
            Hans Dau att undandra sig ansvar för det beslut han själv medverkat
            till.
          </note>
          <note type="speaker">
            Anf. 194 HANS DAU (m):
          </note>
          <note>
            Herr talman! Jag skulle inledningsvis till kommunikationsministern
            vilja säga att jag tycker att han är mer oblyg än vad jag i så
            fall skulle vara, eftersom han påstår att vi har fattat något
            beslut om att det skall lämnas bidrag både till länstrafikbolagen
            och till annan huvudman.
          </note>
          <note>
            Riksdagens beslut innebar ju inte detta, det vet också kommunikationsministern.
          </note>
          <note>
            Min fråga gäller emellertid inte vilket beslut vi ha fattat tidigare,
            utan min fråga gäller vilka möjligheter det finns för statsministern
            att ta över detta ansvar och åstadkomma sommartrafik under innevarande
            sommarsäsong, något som landshövding Sven Johansson har initierat
            och som har drivits ganska hårt.
          </note>
          <note>
            Nu har händelserna gått snabbt framåt, och så sent som i dag
            har ju arbetsmarknadsutskottet enhälligt justerat ett betänkande
            där man ger regeringen till känna att man vill ha ett regionalpolitiskt
            stöd till sommartrafiken 1991.
          </note>
          <note>
            Jag skall då passa på att fråga Georg Andersson, eftersom detta
            med statsministern är överspelat, om regeringen kommer att behandla
            detta på samma ofördelaktiga sätt som den behandlade föregående
            beslut, nämligen att, som jag anser, försöka sabotera beslutet,
            eller om regeringen kommer att ta tag i detta och verkligen se
            till att vi får en turisttrafik i sommar, då riksdagen med största
            sannolikhet kommer att gå på arbetsmarknadsutskottets enhälliga
            förslag.
          </note>
          <note>
            Anf. 195 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Detta är ett utomordentligt fräckt försök att krypa
            undan ansvaret för det beslut som
          </note>
          <note>
            Hans Dau har varit med om att fatta. Hans Dau försöker skjuta
            över skulden på regeringen. Han påstår att vi har saboterat riksdagens
            beslut. Vi har mycket korrekt följt riksdagens beslut när det
            gäller erbjudandet -- i första hand från länstrafikbolagen, i
            andra hand från inlandskommunernas ekonomiska förening -- om att
            ta över persontrafiken på inlandsbanan -- inom ramen för de 36
            milj.kr. som riksdagen har anvisat. Ingen av dessa parter var
            beredd att ikläda sig ansvaret inom denna ram som riksdagen hade
            angivit. Kom inte sedan och säg att regeringen har saboterat några
            beslut. Vi har effektuerat riksdagens beslut. Hans
          </note>
          <note>
            Dau måste stå för detta, om han är en redbar politiker.
          </note>
          <note type="speaker">
            Anf. 196 HANS DAU (m):
          </note>
          <note>
            Herr talman! Vi skulle ju inte diskutera den frågan, men jag
            står för det beslut som riksdagen har fattat.
          </note>
          <note>
            Jag lägger dock kanske en annan betydelse i beslutet än vad kommunikationsministern
            gör.
          </note>
          <note>
            Jag återkommer emellertid till min fråga, som jag tycker att
            jag borde få svar på. Det gäller sommartrafiken, där arbetsmarknadsutskottet
            nu har framlagt ett enigt förslag. Jag kan inte tänka mig annat
            än att riksdagen bifaller utskottets förslag. Kommer regeringen
            då att på snabbast möjliga sätt se till att vi får sommartrafik
            enligt dessa intentioner, eftersom man i länen är beredd att driva
            denna bara man får möjlighet att använda de regionalpolitiska
            medel som nämns i arbetsmarknadsutskottets betänkande?
          </note>
          <note>
            Anf. 197 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Hans Dau envisas med att försöka krypa undan sitt
            ansvar för beslutet. Han säger att han lägger en annan betydelse
            i det. Men det går inte att lägga en annan betydelse i beslutet.
            Det är mycket klart uttalat, och vi har effektuerat det helt korrekt.
            Det vore hedrande för Hans Dau att erkänna detta. Eftersom så
            många anklagelser har riktats mot mig och andra i denna fråga,
            har jag anledning att ta litet extra ton i den debatt som
          </note>
          <note>
            Hans Dau försöker föra.
          </note>
          <note>
            Jag försäkrar att regeringen självklart kommer att effektuera
            även de nya beslut som riksdagen kommer att fatta. Jag kan inom
            parentes säga att om jag har förstått arbetsmarknadsutskottets
            förslag rätt innebär det ingen särskilt stor generositet mot berörda
            län. De erbjuds att använda egna pengar för sommartrafiken. Då
            är det upp till länen i fråga att göra den prioriteringen.
          </note>
          <note type="speaker">
            Anf. 198 HANS DAU (m):
          </note>
          <note>
            Herr talman! Då fick jag i alla fall ett positivt besked. Åtminstone
            i mitt och Georg Anderssons gemensamma hemlän och i Jämtland har
            man klart deklarerat att man, om man får detta bemyndigande från
            riksdagen, kommer att använda regionalpolitiska medel.
          </note>
          <note>
            Sedan finns det faktiskt en regionalpolitisk pott till förfogande
            som regeringen håller i och som man också kan använda för detta
            ändamål. Jag skall inte analysera arbetsmarknadsutskottets betänkande
            nu på den korta tid som vi har till vårt förfogande.
          </note>
          <note>
            Men man skall givetvis använda de medel som finns tillgängliga.
            Jag kan inte tyda kommunikationsministerns svar på annat sätt
            än att man då kommer att se till att sommartrafiken kommer till
            stånd på de villkor som arbetsmarknadsutskottet har skisserat.
          </note>
          <note>
            Överläggningen var härmed avslutad.
          </note>
          <note>
            34 § Svar på frågorna 1990/91:604, 610, 611, 615
          </note>
          <note>
            och 646 om inlandsbanan m.m.
          </note>
          <note>
            Anf. 199 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Birgitta Hambraeus, Leo Persson,
          </note>
          <note>
            Karin Israelsson och Viola Claesson har ställt frågor till mig
            om inlandsbanan. Stina Eliasson har frågat arbetsmarknadsministern
            om regeringen kommer att vidta några särskilda åtgärder för att
            förhindra att turistnäringen och därmed sysselsättningen slås
            ut i Norrlands inland.
          </note>
          <note>
            Arbetet inom regeringen är så fördelat att det är jag som skall
            svara på samtliga dessa frågor. Jag gör det i ett sammanhang.
          </note>
          <note>
            Först vill jag svara Karin Israelsson att det inte finns något
            förbud mot att bedriva trafik på inlandsbanan. Den som vill bedriva
            trafik måste dock vara beredd att svara för driftkostnader och
            kostnader för underhåll av banan, eftersom riksdagen i sin tidigare
            behandling av frågan inte anslagit några sådana medel.
          </note>
          <note>
            Leo Persson och Birgitta Hambraeus har frågat om jag kommer att
            klargöra för banverket att det skall underlätta fortsatt persontrafik
            på inlandsbanan i sommar och påskynda sin behandling av ersättningsfrågan
            vad gäller underhållet. Enligt uppgift från banverket har man
            redan lämnat en offert på vad underhåll för sommartrafik skulle
            kosta.
          </note>
          <note>
            Låt mig avslutningsvis ta upp frågorna från Viola
          </note>
          <note>
            Claesson och Stina Eliasson. Regeringen har godkänt avtal med
            länshuvudmännen i fråga om ersättning för trafikförsörjningen
            i det område som berörs av inlandsbanan. Detta har gjorts helt
            med utgångspunkt i det beslut som riksdagen fattade den 21 mars
            i år. Som bekant har man nu inom arbetsmarknadsutskottet tagit
            ett initiativ för att möjliggöra turisttrafik på inlandsbanan
            under de kommande sommarmånaderna. Regeringen avvaktar nu riksdagens
            behandling av detta initiativ.
          </note>
          <note type="speaker">
            Anf. 200 BIRGITTA HAMBRAEUS (c):
          </note>
          <note>
            Herr talman! Jag ber att få tacka kommunikationsministern för
            svaret på min fråga.
          </note>
          <note>
            Banverket kräver mycket pengar för underhållet av sommartrafiken.
            Men det är någonting som jag inte förstår här, och min fråga handlar
            egentligen om detta.
          </note>
          <note>
            När banverket äskade medel för innevarande budgetår och för det
            budgetår som börjar den 1 juli, gällde fortfarande riksdagens
            beslut att persontrafiken på inlandsbanan skulle upprätthållas.
            Man måste rimligtvis ha äskat de medel som man ansåg sig behöva
            även för underhållet.
          </note>
          <note>
            Då är min fråga till kommunikationsministern: Tog kommunikationsministern
            i sin proposition undan medel för detta? Det vore ju orimligt,
            eftersom riksdagen inte hade fattat beslut om persontrafiken över
            huvud taget. Inte heller trafikutskottet har för avsikt att ta
            undan några medel för detta ändamål.
          </note>
          <note>
            Alltså borde banverket ha fått de medel som verket skulle ha
            haft för att åtminstone klara underhållet av persontrafiken. Jag
            vore tacksam för att få denna fråga belyst.
          </note>
          <note>
            Eftersom jag är orsabo och inlandsbanan går förbi i min kommun,
            hoppas jag innerligt att man skall kunna driva persontrafiken
            och att den hastigt påkomna reparationen, som naturligtvis är
            mycket önskvärd, inte skall ske under högsäsong, när turisttrafiken
            är som intensivast.
          </note>
          <note type="speaker">
            Anf. 201 STINA ELIASSON (c):
          </note>
          <note>
            Herr talman! Jag tackar för svaret på min fråga, som jag ju hade
            ställt till arbetsmarknadsministern, eftersom den handlar om de
            arbetstillfällen som skapas i Norrlands inland genom vår viktiga
            turistnäring.
          </note>
          <note>
            Nu har jag alltså fått svar, men det står ingenting om de särskilda
            åtgärder som regeringen tänker vidta för att förhindra att turistnäringen
            och därmed sysselsättningen slås ut. Turistmomsen är en stor börda
            för näringens utövande, och så tas persontrafiken och därmed turisresorna
            på inlandsbanan bort. Vi bevittnar en begynnande tragedi. Finns
            det ingen beredskap? Jag är alltså inte särskilt nöjd med svaret.
          </note>
          <note>
            Inlandsbanan omsätter över 25 milj.kr. på en sommar. I fjol åkte
            ungefär 17 000 personer på inlandsbanan. Det betyder viktiga resurser
            för turistnäringen i Norrlands inland. Det ger en god bild av
            inlandsbanans betydelse. Vintersäsongen för turismen är inte så
            lång, och folk som lever på turism helt eller delvis är naturligtvis
            i stort behov av att kunna förlänga säsongen.
          </note>
          <note>
            Inlandsbaneresenärerna har i hög grad bidragit till detta. Nu
            finns det lilla halmstråt att sommartrafiken också i år kan fortgå.
            Men vad händer efter sommaren?
          </note>
          <note>
            Jag upprepar min fråga när det gäller sysselsättningen inom turismen.
            Finns det verkligen ingen annan beredskap än att säga: Åk buss!
          </note>
          <note>
            Sedan i all vänlighet: Det är aldrig för sent för en syndare
            att omvända sig. Kan vi räkna med en kristlig omvändelse så att
            inlandsbanan kostas på också i fortsättningen så att Norrlands
            inland därmed får en rättvis chans jämfört med storstadsområdena,
            där inte så litet pengar läggs på motorvägar och sådant. Kom igen,
            kommunikationsministern, med ett nytt regeringsförslag!
          </note>
          <note type="speaker">
            Anf. 202 LEO PERSSON (s):
          </note>
          <note>
            Herr talman! Jag vill tacka kommunikationsministern för svaret
            på min fråga.
          </note>
          <note>
            Birgitta Hambraeus har ju faktiskt tagit upp underhållskostnaderna,
            men med tanke på detta problems alldeles speciella karaktär och
            med tanke på det beslut som arbetsmarknadsutskottet i dag har
            fattat beträffande sommartrafiken på inlandsbanan vill jag ändå
            fråga: Är man beredd att medverka till att banverket inte begär
            onormalt hög ersättningsnivå vad avser underhållskostnaderna?
          </note>
          <note>
            En obekräftad uppgift lyder på ca 6 milj.kr. för underhållet
            under sommarmånaderna. Jag vill ändå peka på vad arbetsmarknadsutskottet
            har sagt:
          </note>
          <note>
            ''Enligt arbetsmarknadsutskottets uppfattning kan det nu tilltänkta
            projektet sommartrafik -91 på inlandsbanan bli av betydelse för
            turismen under sommarmånaderna i de berörda områdena.'' Det betyder
            alltså att arbetsmarknadsutskottet vill att man skall försöka
            satsa på den turistiska trafiken.
          </note>
          <note>
            Detta är den man bedömer som viktig för denna landsända. Man
            säger också: ''Därmed får det också regionalpolitisk betydelse
            i dessa områden.''
          </note>
          <note>
            Det finns enligt utskottets mening skäl att bistå detta projekt
            med befintliga regionalpolitiska medel.
          </note>
          <note type="speaker">
            Anf. 203 KARIN ISRAELSSON (c):
          </note>
          <note>
            Herr talman! Jag vill tacka kommunikationsministern för svaret
            på frågan. Det klarlägger en del av de funderingar och påståenden
            som funnits under de senaste veckornas ganska intensiva debatt
            i hemlänet ett Västerbotten.
          </note>
          <note>
            Många frågor har ställts och besvarats. Det som är bra med svaret
            är att det innebär att det inte är förbjudet att bedriva trafik
            på inlandsbanan. Det gick sådana rykten för några veckor sedan
            att det inte var möjligt att göra det även om någon skulle finna
            pengar för att bedriva sommartrafik.
          </note>
          <note>
            Jag vill då säga till kommunikationsministern att det hade varit
            mycket klokt av kommunikationsministern att lyssna på folket hemmavid
            så att han hade fått förståelse för vilka krafter det finns i
            kraven på att behålla inlandsbanan. Det kanske hade kunnat förhindra
            att man lägger ner persontrafiken över sommarmånaderna. Jag tror
            att kommunikationsministern själv har nu insett att det hade varit
            ett betydligt klokare beslut att låta sommartrafiken bestå tills
            man hade fattat ett definitivt beslut i frågan. Samtidigt skulle
            man naturligtvis ha låtit inlandsbanan bibehålla sin nuvarande
            form -- det är många skäl som talar för det.
          </note>
          <note>
            Som tidigare har sagts finns nu ett nytt arbetsutskottsbetänkande.
            Av tidigare frågesvar framgår att det inte kommer att ställas
            några hinder i vägen från regeringens sida att man använder länsanslagen
            till att upprätthålla sommartrafiken.
          </note>
          <note>
            Det är bra att regeringen inte lägger krokben för ett sådant
            nytt initiativ. Annars har man ibland kunnat tro att så skulle
            bli fallet, eftersom det har funnits sådan prestige i den här
            frågan och man bestämt avvisat alla förslag som har kommit från
          </note>
          <note>
            Västerbottens län på att bibehålla sommartrafiken.
          </note>
          <note>
            Skälet har varit att det inte skall vara någon sommartrafik på
            inlandsbanan.
          </note>
          <note type="speaker">
            Anf. 204 VIOLA CLAESSON (v):
          </note>
          <note>
            Herr talman! Jag ber också att få tacka för svaret, även om jag
            naturligtvis inte är nöjd. I frågan gjordes genom ett initiativ
            först ett försök i trafikutskottet. Det misslyckades, därför att
            de partier som ville rädda inlandsbanan och rusta upp den inte
            fick gehör för sina tankegångar. Sedan togs ett nytt initiativ
            av centern i arbetsmarknadsutskottet, vilket jag vill ge centern
            en eloge för. I det här fallet handlar det ändå om att rädda sommartrafiken,
            vilket naturligtivs är väldigt viktigt. Det tycker jag också.
            Men min fråga handlar om den vidare behandlingen av frågan om
            inlandsbanan. Det handlar nämligen om den väldigt starka opinionen
            i Sverige, inte enbart bland befolkningen i de fyra berörda länen
            utan bland befolkningen i hela Sverige, eftersom det här är en
            bana som har riksintresse, vilket vi alltid ansett tidigare. Då
            menar många att även om vi kan rädda trafiken i sommar, är det
            väldigt viktigt att få veta hur fortsättningen ser ut och hur
            regeringen fortsätter att agera i frågan.
          </note>
          <note>
            Många motionärer från Georg Anderssons eget parti trodde, när
            det begav sig innan beslutet fattades i riksdagen i mars att regeringen
            skulle göra allt för att se till att trafiken skulle kunna fortsätta
            och att regeringen litade på länstrafikmännens förmåga, trots
            att dessa tidigare sagt nej till regeringens förslag långt innan
            riksdagen fattade sitt beslut.
          </note>
          <note>
            Om det ändå förhåller sig så att en stark opinion kan påverka
            så att t.ex. arbetsmarknadsutskottet kan bli totalt enhälligt
            om sommartrafiken, skulle då inte regeringen och Georg Andersson
            kunna tänka sig att, om sommartrafiken lyckas väldigt väl, komma
            igen med litet nya krafter och försöka se utvecklingsmöjligheterna
            också i inlandsbanan?
          </note>
          <note>
            Anf. 205 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Jag rekommenderar samtliga debattörer att än en
            gång läsa trafikutskottets betänkande som behandlades i riksdagen
            den 21
          </note>
          <note>
            mars. Där framgår hur trafikutskottet bedömer finansieringen
            av underhållet och banverkets möjligheter att göra det utan att
            få extra medel.
          </note>
          <note>
            Birgitta Hambraeus bör särskilt studera det.
          </note>
          <note>
            Stina Eliasson lägger väldigt stor dramatik i denna fråga, liksom
            många andra. Hon talar om begynnande tragedi. Hon framställer
            utvecklingen som sådan att om man inte får åka rälsbuss i det
            här området, så kommer inga turister dit. Då kommer turistnäringen
            att dö. Stina Eliasson är väl bekant med att de flesta turister
            i Jämtland och i inlandsbaneområdet i övrigt redan i dag kommer
            med bil och buss, kanske även de turister som lämnar efter sig
            de mesta ekonomiska stimulanserna i regionen. Så säger Stina Eliasson
            att regeringen bara hänvisar folk till att åka buss.
          </note>
          <note>
            Men bussar är inget dåligt alternativ. När jag var nere i Göteborg
            och diskuterade med järnvägsanställda sade de till mig: Om ni
            tar bort skadlighetsprövningen så att ni tillåter busstrafik mellan
            Malmö och Göteborg, kommer folk inte att åka tåg. Det var en mycket
            intressant upplysning, tyckte jag. Jag har i inlandsbanedebatten
            fått intrycket att ingen vill åka buss. Situationen är alltså
            inte sådan. Vi får väl ha litet nyans i diskussionen.
          </note>
          <note>
            Nu hinner jag inte bemöta fler debattörer i denna omgång, men
            jag gissar att det blir fler. Jag är beredd att stå här halva
            natten om så behövs.
          </note>
          <note>
            Jag betraktar mig inte som syndare, Stina Eliasson.
          </note>
          <note>
            Jag har fullföljt riksdagens beslut. Jag har ärligt redovisat
            det problem som föreligger och vilka behov av medel som föreligger.
            Riksdagen har inte anvisat mer medel än vi har haft att fördela.
          </note>
          <note type="speaker">
            Anf. 206 BIRGITTA HAMBRAEUS (c):
          </note>
          <note>
            Herr talman! Detta något litet mystiskt att det plötsligt skulle
            kosta så oerhört mycket mer att driva persontrafik i höst än vad
            man har äskat medel för. Persontrafiken har ju drivits hela tiden
            på somrarna. Det har äskats medel för det, och man har inte kommit
            med begäran om särskilda medel.
          </note>
          <note>
            Visserligen är det naturligtvis oerhört önskvärt att banan rustas
            upp och att man kan åka hastigare där.
          </note>
          <note>
            Men ingen av oss har faktiskt begärt det nu inför sommaren. Därför
            verkar det mycket mystiskt att det skulle behövas extra medel.
            Man har ju i vanlig ordning kunnat klara sig under alla dessa
            år. Jag vill gärna ha en kommentar av kommunikationsministern
            till detta.
          </note>
          <note type="speaker">
            Anf. 207 STINA ELIASSON (c):
          </note>
          <note>
            Herr talman! Det är faktiskt en begynnande tragedi, därför att
            missmod har spritt sig. Man har tappat mycket av framtidstron,
            som har byggts upp i och med att inlandsbanan har blivit en så
            festlig grej att man även fått utlandsturister att åka där. Nu
            verkar det vara helt spolierat. Då kallar jag det faktiskt för
            en begynnande tragedi. Framtidstron har fått sig en knäck.
          </note>
          <note>
            Okej, en riksdagsmajoritet har fattat sitt beslut, precis som
            kommunikationsministern säger, men det är inte fel att ändra sig.
            Det är inte ens fel av majoriteten i riksdagen att ändra sig.
            Jag tror faktiskt att läget nu är sådant att om kommunikationsministern
            kommer med en ny proposition, där inlandsbanan lyfts fram, så
            fattar riksdagen ett beslut i den riktningen.
          </note>
          <note type="speaker">
            Anf. 208 KARIN ISRAELSSON (c):
          </note>
          <note>
            Herr talman! Jag läser in i Georg Anderssons svar att inlandsbanan
            bara är ett sätt att transportera människor. Kommunikationsministern
            har själv åkt inlandsbanan, och han vet att det är kultur över
            inlandsbanan. Man åker inte inlandsbanan med buss. Jag skulle
            vilja se ryssarna göra reklam för transibiriska järnvägen per
            buss. Det går bara inte.
          </note>
          <note>
            Inlandsbanan skall trafikeras med rälsbuss eller tåg. Det är
            därför den finns. Den skall fortsätta på det viset, och det är
            det som är dragningskraften.
          </note>
          <note>
            Har man inte den förståelsen ger jag upp i att försöka övertyga
            kommunikationsministern om betydelsen av inlandsbanan. Det är
            inte bara ett transportmedel vilket som helst, utan det ligger
            mycket av upplevelser i det. Det finns en stor möjlighet till
            upplysning av människor som har mycket fördomar om Norrland. De
            får en helt annan syn när de har åkt med inlandsbanan.
          </note>
          <note type="speaker">
            Anf. 209 LEO PERSSON (s):
          </note>
          <note>
            Herr talman! Den här sommartrafikperioden kommer förmodligen
            till stånd. Jag kanske får svar på det av Rune Molin nästa vecka.
            Han skall då svara på en fråga som jag har ställt angående på
            vilket sätt länsstyrelsen har rätt att använda sina länsanslag.
            Man ger ju möjligheter till det i det riksdagsbeslut vi kommer
            att fatta inom kort.
          </note>
          <note>
            Turistutvecklingen i Östersund under den här sommartrafikperioden
            borde man kunna använda till att utveckla trafiken på inlandsbanan
            under de kommande somrarna. Inlandsbanan är en attraktion och
            den fyller en bra funktion i det vi ibland brukar tala om som
            socialturism, där såväl barnfamiljer som friluftsintresserade
            har möjlighet att resa.
          </note>
          <note type="speaker">
            Anf. 210 VIOLA CLAESSON (v):
          </note>
          <note>
            Herr talman! Leo Persson som var uppe i talarstolen nyss har
            i stor besvikelse efter regeringsbeslutet om att lägga ned persontrafiken
            på inlandsbanan karaktäriserat situationen som att
          </note>
          <note>
            Georg Andersson var för prestigebunden och att det här beslutet
            fattades därför. Jag har också talat om det i min fråga, så jag
            vet att Georg Andersson känner till det. Det har tagits upp i
            många
          </note>
          <note>
            Dalatidningar vid det här laget.
          </note>
          <note>
            Fortfarande verkar det som om Georg Andersson är behäftad med
            denna prestigefylldhet. Jag har fått en hel del material från
            människor som jobbar inom banverket och SJ. Någonstans har man
            funnit ett citat där Georg Andersson säger att en pojkdröm går
            i uppfyllelse om Öresundsbron byggs. Varför kan inte den utomordentligt
            viktiga inlandsbanan och utvecklingen av den få vara en pojkdröm
            för
          </note>
          <note>
            Georg Andersson? Resor på inlandsbanan är nämligen ett mål i
            sig. Det går inte att ersätta dem med busstrafik. Det borde Georg
            Andersson begripa.
          </note>
          <note>
            Anf. 211 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Som pojke drömde jag varken om
          </note>
          <note>
            Öresundsbron eller inlandsbanan. Jag bodde vid norra stambanan
            och åkte rälsbuss ganska ofta, t.ex. för att komma fram till Älvsbyn
            som är huvudorten i kommunen. Jag kunde inte drömma om att stå
            här och diskutera med Viola Claesson om inlandsbanan eller Öresundsbron.
          </note>
          <note>
            Men det var många före mig som drömde om en
          </note>
          <note>
            Öresundsbro. Debatten har pågått i hundra år. Jag är stolt över
            att kunna presentera ett förslag till riksdagen om att äntligen
            förverkliga detta. Låt oss fortsätta att drömma om andra nya stora
            projekt.
          </note>
          <note>
            Leo Persson försöker inbjuda mig till något slags ministerstyre
            där jag skall se till att banverket inte begär för mycket. Banverket
            skall göra sin kalkyl självständigt och begära för underhållet
            vad det faktiskt kostar. Arbetsmarknadsutskottet har i sin generositet
            sagt att man bör kunna använda befintliga regionalpolitiska medel
            för sommartrafik år 1991. Viola Claesson frågar vad som händer
            sedan. Skall jag svara på det? Riskdagen har angett vilka förutsättningar
            som gäller, och vi har tecknat avtal med trafikhuvudmännen om
            tio-årig trafikförsörjning i området inom ramen för de medel som
            riksdagen anvisar. Sedan säger riksdagen att länen bör kunna få
            arrangera turisttrafik under sommaren 1991. Det är de villkor
            som gäller.
          </note>
          <note type="speaker">
            Anf. 212 KARIN ISRAELSSON (c):
          </note>
          <note>
            Herr talman! Öresundsbron är en dröm, och den har kommit att
            gå i uppfyllelse -- dock inte riktigt än. Såvitt jag förstår fattas
            det några beslut. Det är betydligt mera intressant att syssla
            med
          </note>
          <note>
            Öresundsbron än med inlandsbanan från kommunikationsministerns
            sida, har jag förstått.
          </note>
          <note>
            Målet i livet kan ju variera för människor.
          </note>
          <note>
            För oss som bor i nära anslutning till inlandsbanan i ett inlandsområde
            som varje dag avhänds arbetsmöjligheter är det en enorm förlust
            när man tar bort denna möjlighet, som man såg som positiv för
            att få människor intresserade av att besöka vår hembygd och se
            allt det fina som finns att se. Det gör man inte om man skall
            åka med buss. Jag förstår att det inte finns något hopp att hämta
            från regeringen när sommartrafiken upphör till hösten.
          </note>
          <note>
            Det är att beklaga.
          </note>
          <note type="speaker">
            Anf. 213 BIRGITTA HAMBRAEUS (c):
          </note>
          <note>
            Herr talman! Banverket har räknat ut, säger kommunikationsministern,
            vad det skulle kosta att underhålla banan för sommartrafiken.
            Jag förstår inte detta. Vi begär faktiskt inte mera trafik nu
            i sommar än vad som ingår i den planerade trafiken, den trafik
            som var inplanerad när banverket äskade medel. Varför skall man
            nu plötsligt äska nya medel?
          </note>
          <note>
            Jag håller helt med Leo Persson om att de pengar som riksdagen
            kommer att släppa loss genom ett beslut behövs till mycket annat.
            Det vore fel om banverket här kunde ta för sig hur som helst.
            Man måste här på något sätt undersöka banverkets möjligheter och
            sjysthet i kalkylerna.
          </note>
          <note type="speaker">
            Anf. 214 VIOLA CLAESSON (v):
          </note>
          <note>
            Herr talman! Eftersom jag sitter i trafikutskottet kan jag bara
            bekräfta att det är precis så vi har behandlat dessa frågor. Det
            förutsattes att trafiken skulle finnas i sommar när banverket
            äskade pengar tidigare och när vi diskuterade trafiken mera generellt.
            Skall man nu komma och begära mera pengar? När och hur skulle
            banverket i så fall ha ändrat på dessa summor? Det har Georg
          </note>
          <note>
            Andersson inte alls klarlagt.
          </note>
          <note>
            När vi hade en debatt om det här i kammaren den
          </note>
          <note>
            20 mars kallades det för ett politiskt rävspel. Jag anser nämligen
            inte -- och många med mig -- att regeringen och Georg Andersson
            har varit ärliga.
          </note>
          <note>
            Regeringen och trafikutskottet visste om att länstrafikhuvudmännen
            och IEF inte kunde ta över trafiken på inlandsbanan över sommaren.
            Det visste Georg Andersson också, eller hur?
          </note>
          <note type="speaker">
            Anf. 215 LEO PESSON (s):
          </note>
          <note>
            Herr talman! Jag vill knyta den här diskussionen till pengarna.
            Är det kommunikationsministern som skall svara för bedömningen
            av de befintliga regionalpolitiska medlen som man talar om här
            eller är det industriministern som skall bedöma storleken på medlen?
            Banverket skall till stor del förbruka de pengar som det är fråga
            om. Då borde man vara intresserad av en så låg kostnad som möjligt.
          </note>
          <note type="speaker">
            Anf. 216 STINA ELIASSON (c):
          </note>
          <note>
            Herr talman! Jag hyser i alla fall hopp, även efter sommartrafiken.
            Jag hoppas på kommunikationsministern. Jag hoppas fortfarande
            att kommunikationsministern kommer med en ny proposition och lägger
            den på riksdagens bord.
          </note>
          <note>
            Jag skulle vilja sluta med att referera litet grand ur ett brev
            ifrån Heimbygda, hembygdsförbundet för
          </note>
          <note>
            Jämtlands län, som har skrivit till statsministern angående inlandsbanan.
            Man slår fast följande:
          </note>
          <note>
            ''Inlandsbanan är rätt nyttjad ej en belastning för
          </note>
          <note>
            Sveriges ekonomi utan en tillgång.''
          </note>
          <note>
            Inlandsbanan utgör en sammanhållande länk med övriga delar av
            vårt land och är en förbindelseled ut till Europa. Våra åsikter
            är inte nostalgiska utan är grundade på en tro och vilja att Norrlands
            inland skall leva vidare och utvecklas.
          </note>
          <note>
            Anf. 217 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Det som gör mig allra mest upprörd är -- som vanligt,
            höll jag på att säga -- Viola
          </note>
          <note>
            Claesson, som nu försöker påstå att jag inte är ärlig i den här
            debatten. Jag vill påstå att jag har varit utomordentligt ärlig,
            och jag har fått mycken kritik för det. Man har sagt så här: Varför
            lägga det här förslaget före valet? Vi inser att man inte kan
            fortsätta att driva inlandsbanan i det långa loppet.
          </note>
          <note>
            Den är inte i det skicket att det går att motivera de stora kostnaderna
            för detta. Men varför har du lagt fram det här före valet? Kunde
            du inte ha väntat till efter valet?
          </note>
          <note>
            Jag tycker faktiskt att det är värt ett hedersomnämnande någon
            gång att jag har haft den ärligheten att redovisa det före valet,
            med allt det obehag som det har medfört.
          </note>
          <note>
            Stina Eliasson hoppades såvitt jag förstår på mig också efter
            valet. Hon talade om att jag efter sommaren skulle presentera
            förslag till lösningar i det långsiktiga perspektivet. Jag trodde
            att Stina
          </note>
          <note>
            Eliasson hade andra ambitioner med den valrörelse som vi nu framöver
            skall utkämpa, men jag tackar för tilltron.
          </note>
          <note>
            Birgitta Hambraeus försöker att negligera kostnaderna. Hon tycker
            att det är mystiskt att det skall behöva kosta så mycket. Läs
            trafikutskottets betänkande, som riksdagen har ställts sig bakom.
          </note>
          <note>
            Där redovisar man ju, efter att ha hört banverket, vilka kostnader
            man bedömer vara förenade med fortsatt underhåll.
          </note>
          <note type="speaker">
            Anf. 218 VIOLA CLAESSON (v):
          </note>
          <note>
            Herr talman! Jag vet att Georg Andersson brukar bli mycket upprörd,
            eftersom jag säger vad jag anser, och jag anser fortfarande att
            Georg
          </note>
          <note>
            Andersson och regeringen har uppträtt oärligt.
          </note>
          <note>
            Bemöt i stället de argument som jag använder som skäl för att
            kalla Georg Andersson för oärlig!
          </note>
          <note>
            Regeringen visste precis som alla ledamöter i trafikutskottet
            om att länstrafikhuvudmännen redan hade talat om att de inte kan
            och inte vill ta över trafiken på inlandsbanan för 36 milj.kr.
            Vi hörde också Inlandsbanekommunerna Ekonomisk
          </note>
          <note>
            Förening, vilken också har talat om för Georg
          </note>
          <note>
            Andersson och regeringen hur man såg på saken.
          </note>
          <note>
            Också därifrån uttalades i god tid att man inte heller från det
            hållet för 36 milj.kr. kan ta över trafiken och sköta den redan
            i sommar.
          </note>
          <note>
            Detta visste ju regeringen, men man låtsar inför moderata och
            socialdemokratiska motionärer --
          </note>
          <note>
            som sedan i sin tur låtsar att de tror på regeringen --
          </note>
          <note>
            att detta ändå var en möjlig chans. Det var dömt att misslyckas
            från början.
          </note>
          <note type="speaker">
            Anf. 219 STINA ELIASSON (c):
          </note>
          <note>
            Herr talman! Oss norrlänningar emellan var det detta som det
            handlade om när jag sade att jag hoppas på kommunikationsministern.
            Dessutom vet kommunikationsministern lika väl som jag att den
            regering som sitter kan lägga fram propositioner när som helst
            ända fram till dess att ett val har hållits. Vi har en lång sommar
            framför oss. Tänk vilken chans för kommunikationsministern att
            få återkomma, gärna under sommaren, under semestertid, med en
            proposition där inlandsbanan lyfts fram!
          </note>
          <note>
            Anf. 220 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Viola Claesson säger att regeringen visste om hur
            det låg till. Men regeringen lade fram ett förslag i januari efter
            det att vi hade lyssnat på länshuvudmännen. Vi visste att de var
            beredda att för 36 milj.kr. bedriva trafiken i området. Men riksdagens
            trafikutskott nöjde sig ju inte med det förslaget, utan sade att
            man skulle ge länshuvudmännen en förnyad chans att bedöma om de
            ville bedriva persontrafik på inlandsbanan. Vad var det för ohederligt
            i det?
          </note>
          <note>
            I varje fall var inte jag med i trafikutskottet, som ville att
            vi skulle ge huvudmännen en förnyad möjlighet att bedöma detta.
            Det skall väl inte jag anklagas för. Vi har gett dem den möjligheten.
          </note>
          <note>
            Ärligt talat trodde jag inte att de skulle nappa på den krok
            som trafikutskottet kastade ut. Men då skulle chansen gå till
            Inlandskommunerna
          </note>
          <note>
            Ekonomisk Förening, som gång på gång hade påstått att man skulle
            komma att klara detta. Man hade påstått att man hade avtal med
            postdiligensen, men man kunde inte klara uppgiften.
          </note>
          <note type="speaker">
            Anf. 221 VIOLA CLAESSON (v):
          </note>
          <note>
            Herr talman! Inte för att jag tror att vi kommer någon vart:
            Utgångsläget var positiva förhoppningar som IEF hade efter det
            att regeringen t.o.m. hade tillsatt en utredning som skulle se
            på utvecklingsmöjligheterna och undersöka på vilket sätt som regeringen
            och riksdagen skulle kunna hjälpa till med att utveckla både turismen
            och inlandsbanetrafiken som sådan.
          </note>
          <note>
            Det var ju det som det handlade om.
          </note>
          <note>
            Kallduschen när just inlandsbanan råkade bli offer för regeringens
            spariver i det s.k. krispaketet.
          </note>
          <note>
            Varför just den trafiken?
          </note>
          <note>
            I de löften som sedan gavs, och som jag menar var falska, påstods
            att det var en chans för IEF att redan i år få ta över trafiken
            eller att säga till länstrafikhuvudmännen att de kan bedriva trafiken
            på inlandsbanan för lika mycket pengar som regeringen ansåg att
            de skulle ha till busstrfiken.
          </note>
          <note>
            Det var ingen chans, eftersom de redan kategoriskt hade talat
            om att länstrafikhuvudmännen kunde bedriva busstrafik men att
            IEF inte kunde driva trafik i år för motsvarande pengar.
          </note>
          <note>
            Anf. 222 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Jag skall svara tålmodigt på Viola
          </note>
          <note>
            Claessons och även andras frågor.
          </note>
          <note>
            Varför spara på just inlandsbanan när man skulle göra ett krispaket?
            Jo, därför att kostnaderna per passagerare var orimligt höga,
            långt högre än på någon annan järnväg. Därtill krävdes stora investeringar
            för att långsiktigt upprätthålla trafiken på inlandsbanan.
          </note>
          <note>
            Det var därför som besparingen kom att gå ut över just inlandsbanan.
            Det kan inte ha varit någon överraskning, för den har diskuterats
            i minst tio år och bekymrat många kommunikationsministrar före
            mig. En av dem åkte längs inlandsbanan och konstaterade att det
            var väldigt mycket granar utefter den, vilket han blev kanske
            som mest berömd för. Också jag blir möjligen berömd för inlandsbanan,
            men av andra skäl.
          </note>
          <note>
            Vidare sade man från Inlandsbanan Ekonomisk
          </note>
          <note>
            Förening att man kunde bedriva trafiken för dessa pengar, och
            då sade trafikutskottet: Låt dem få en chans att göra det. Man
            kunde inte det, men det var inte mitt fel.
          </note>
          <note>
            Överläggningen var härmed avslutad.
          </note>
          <note>
            35 § Svar på fråga 1990/91:620 om privatisering av person- och
            godstrafik på järnväg
          </note>
          <note>
            Anf. 223 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Viola Claesson har frågat mig om regeringen avser
            att närmare ange vilka delar av person- och godstrafiken som vi
            anser vara lämpliga att i framtiden privatisera resp. vara lämpliga
            att ha kvar i SJs regi.
          </note>
          <note>
            Bakgrunden till frågan är att regeringen i årets budgetproposition
            föreslagit att trafikeringsrätten på det svenska järnvägsnätet
            skall ses över.
          </note>
          <note>
            Frågan om konkurrens på järnvägen är i många avseenden komplex.
            Innan en eventuell avreglering kan komma till stånd måste en rad
            frågor utredas.
          </note>
          <note>
            Som ett första led i detta arbete har regeringen uppdragit åt
            SJ, banverket, transportrådet samt statens pris- och konkurrensverk
            att redovisa förutsättningar för och konsekvenser av en ökad konkurrens
            på järnvägsnätet. Uppdragen skall redovisas senast den 14 juni
            i år. Därefter kan en särskilt utredare tillkallas för att närmare
            utforma en modell för ett avreglerat järnvägsnät.
          </note>
          <note>
            I avvaktan på resultatet av dessa utredningar kan jag inte nu
            redovisa regeringens ställningstagande i frågan.
          </note>
          <note type="speaker">
            Anf. 224 VIOLA CLAESSON (v):
          </note>
          <note>
            Herr talman! Jag ber att få tacka för svaret, även om det egentligen
            inte är något svar på frågan, eftersom regeringen precis som vanligt,
            höll jag på att säga, vill avvakta. Anledningen till att jag ställt
            den är de hot som riktats mot SJ och SJs verksamhet.
          </note>
          <note>
            När det gamla SJ sprängdes i två delar, i ett SJ och ett banverk,
            tillhörde vänsterpartiet dem som verkligen varnade för vad som
            komma skulle. Vi trodde att det så småningom skulle komma en sönderstyckning
            och att endast det som med privatkapitalistiska mått kallas lönsamt
            skulle få överleva. På löpande band har kommit förslag om fri
            konkurrens, om utredning om fri konkurrens och om att skadlighetsprövningen
            skall slopas, som
          </note>
          <note>
            Georg Andersson nämnde i den förra debatten.
          </note>
          <note>
            De SJ-anställda är naturligtvis oroliga över den parallelltrafik
            som nu får bedrivas i hur stor omfattning som helst av bussarna,
            och naturligtvis riskerar man till slut järnvägens existens. Detta
            kan leda till en ekonomisk kris för SJ.
          </note>
          <note>
            Nu står jag inte här och hittar på. Jag tror att Georg
          </note>
          <note>
            Andersson, precis som jag, har träffat Stig Larsson.
          </note>
          <note>
            Stig Larsson är så orolig att han t.o.m. har uttryckt farhågor
            för att SJ, när dessa lönsamhetskriterier och den fria konkurrensen
            har slagit igenom fullt ut, om ett antal år, endast har kvar snabbtåget
          </note>
          <note>
            Stockholm--Göteborg i egen regi. Det jag och många andra är nyfikna
            på, inte minst de som är anställda inom SJ och banverket, är om
            Georg
          </note>
          <note>
            Andersson och regeringen tycker att det i så fall är ett acceptabelt
            slut på SJs verksamhet. Kanske det återstår några fler snabbtågsförbindelser,
            men de drivs av t.ex. Asea Brown Boveri.
          </note>
          <note>
            Om det nu i de utredningar som Georg Andersson talar om visar
            sig att de alla banor som inte är snabbtågsbanor inte kan anses
            tillräckliga lönsamma, om ingen är intresserad av dem, räcker
            det då med några snabbtågsbanor för t.ex. Georg
          </note>
          <note>
            Andersson?
          </note>
          <note>
            Anf. 225 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Det är riktigt att jag ofta har överläggningar med
            Stig Larsson. Jag kommer precis från en sådan överläggning, så
            jag kan hälsa från honom. Vi har diskuterat dessa frågor mycket,
            om SJs ekonomiska situation och framtid mot denna bakgrund. Det
            finns anledning att vara uppmärksam för de förutsättningar som
            järnvägstrafiken kan ha i framtiden i Sverige och att göra insatser
            för att den framtiden skall bli så ljus som möjligt. Jag har en
            betydligt hoppfullare syn på järnvägstrafiken och SJs möjlighet
            att hävda sig i järnvägstrafiken i framtiden än vad Viola Claesson
            har. Jag ser framför mig ett väl utvecklat järnvägsnät, med vissa
            begränsningar där trafikunderlaget är mycket svagt, där det inte
            passar med tågtrafik av naturliga skäl, därför att det är ett
            masskommunikationsmedel.
          </note>
          <note>
            Vi skall utveckla godstrafiken mera. Vi skall stärka järnvägstrafiken
            genom betydande investeringar.
          </note>
          <note>
            Jag tror att SJ har goda förutsättningar att hävda sig, även
            om vi i någon utsträckning kommer fram till att man kan och bör
            göra en avreglering. Men om detta får vi diskutera när vi har
            utredningsunderlaget framme.
          </note>
          <note>
            Det finns i dag en del andra operatörer på järnväg, i begränsad
            omfattning, t.ex. BK-tågen. Låt oss se vilka effekter det får
            i den regionen. Vi skall väl inte avstå från att pröva olika modeller
            som kanske kan vara utrvecklande. Det vore kanske bra med litet
            öppna ögon, Viola Claesson.
          </note>
          <note>
            Det är många i vår omvärld som ser med stort intresse på den
            utveckling som vi har på järnvägstrafikens område och den konstruktion
            vi har, med SJ och ett separat banverk.
          </note>
          <note type="speaker">
            Anf. 226 VIOLA CLAESSON (v):
          </note>
          <note>
            Herr talman! Jag vet det, Georg Andersson. Jag vet också att
            det var många i internationella kretsar som höjde mycket förvånat
            på ögonbrynen över att regeringen och riksdagen tog ställningstagandet
            om att spränga SJ. De löften som gavs i det sammanhanget, de löften
            som föregick uppdelningen av SJ i ett nytt SJ och ett banverk,
            de har inte infriats. I stället är SJ på väg mot en kris.
          </note>
          <note>
            Då hjälper det inte att stå här och ha fromma förhoppningar.
            Vad skall göras för att rädda SJ ur den ekonomiska krisen och
            rädda fler banor än snabbtågsbanorna? Det var det jag ville ha
            svar på av Georg Andersson.
          </note>
          <note>
            Anf. 227 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Jag försäkrar att om vi inte hade gjort den uppdelning
            som vi gjorde 1988, som visade sig vara så fruktbar, då tror jag
            att SJ verkligen hade befunnit sig i en allvarlig kris.
          </note>
          <note type="speaker">
            Anf. 228 VIOLA CLAESSON (v):
          </note>
          <note>
            Herr talman! Då skulle jag vilja att Georg
          </note>
          <note>
            Andersson ger mig några konkreta, fruktbara exempel på vad som
            har skett, som vi kan räkna in som något nyttigt för järnvägen
            i Sverige efter den uppdelningen. Bara ett par sådana konkreta
            exempel vore mycket lämpligt. Allt det man lovade om SJ med den
            nya konstruktionen har nämligen inte infriats. Tvärtom, har SJ
            fått sparka en stor del av personalen. För första gången på 30
            år har man fått avskeda folk.
          </note>
          <note>
            Anf. 229 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Det är väl inte fel att arbeta rationellt i ett
            kommunistiskt samhälle, som Viola Claesson förordar? Är det fel
            att bedriva en verksamhet så praktiskt, rationellt och effektivt
            som möjligt? Det är väl inte ett mål i sig att ha många anställda
            för att frakta gods och människor? Det viktiga för ett trafikföretag
            är ju att man fraktar gods och människor. SJ utvecklar detta för
            att uppnå en allt större effektivitet i verksamheten.
          </note>
          <note>
            Jag utgår ifrån att Viola Claesson har sett en del av detta:
            modernisering av stationshus, bättre service, bättre vagnar, snabbtåg
            och nya lösningar för godstransporterna. Det är faktiskt vad som
            är på gång inom SJ. Under de tre år som har gått sedan
          </note>
          <note>
            1988 har det ju skett en revolution med en verksamhet som stått
            stilla under decennier.
          </note>
          <note type="speaker">
            Anf. 230 VIOLA CLAESSON (v):
          </note>
          <note>
            Herr talman! Jag talar om trafik och transporter av människor
            och gods, inte enbart om några uppsnyggade stationer. Om det hade
            handlat om en utökad verksamhet, hade SJ naturligtvis inte behövt
            säga upp sina lokförare. Vad händer, om det nu blir stora satsningar
            på järnvägen framöver? Då har ju yrkeskunskapen och yrkesstoltheten
            försvunnit. De berörda människorna börjar bli ganska desillusionerade
            över det som händer inom
          </note>
          <note>
            SJ. En del har krisen, som inte enbart är ekonomisk, är att människor
            som nyligen har utbildats till lokförare till en kostnad av uppemot
            1
          </note>
          <note>
            milj.kr. får lämna SJ. Jag kallar inte detta utveckling.
          </note>
          <note>
            Dessutom trodde jag, Georg Andersson, att vi talade om det svenska
            kapitalistiska samhället och inte om ett kommunistiskt samhälle.
            I annat fall skulle jag inte ställa frågor till Georg Andersson,
            eller hur? Vi befinner oss ju i Sveriges riksdag.
          </note>
          <note>
            Överläggningen var härmed avslutad.
          </note>
          <note>
            36 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Skatteutskottets betänkanden 1990/91:SkU29 och
          </note>
          <note>
            SkU36
          </note>
          <note>
            Trafikutskottets betänkanden 1990/91:TU24 och
          </note>
          <note>
            TU27
          </note>
          <note>
            Arbetsmarknadsutskottets betänkande
          </note>
          <note>
            1990/91:AU17
          </note>
          <note>
            37 § Bordläggning
          </note>
          <note>
            Anmäldes och bordlades
          </note>
          <note>
            Motionerna
          </note>
          <note>
            med anledning av prop. 1990/91:178 Överlämnande av uppgiften
            att fördela statsbidrag till folkbildningen m.m.
          </note>
          <note>
            1990/91:Ub199 av Ann-Cathrine Haglund m.fl. (m)
          </note>
          <note>
            med anledning av prop. 1990/91:186 Ändringar i reglementet för
            allmänna pensionsfonden
          </note>
          <note>
            1990/91:N127 av Lars Norberg m.fl. (mp)
          </note>
          <note>
            1990/91:N128 av Per Westerberg m.fl. (m, fp, c)
          </note>
          <note>
            1990/91:N129 av Rolf L Nilson (v)
          </note>
          <note>
            med anledning av prop. 1990/91:190 Ombildning av
          </note>
          <note>
            Stadshypotek
          </note>
          <note>
            1990/91:N130 av Allan Ekström (m)
          </note>
          <note>
            1990/91:N131 av Nic Grönvall m.fl. (m)
          </note>
          <note>
            1990/91:N132 av Hadar Cars m.fl. (fp)
          </note>
          <note>
            1990/91:N133 av Stig Gustafsson m.fl. (s)
          </note>
          <note>
            1990/91:N134 av Lars Norberg m.fl. (mp)
          </note>
          <note>
            1990/91:N135 av Per-Ola Eriksson m.fl. (c)
          </note>
          <note>
            1990/91:N136 av Göthe Knutson (m)
          </note>
          <note>
            1990/91:N137 av Rolf L Nilsson (v)
          </note>
          <note>
            Justitieutskottets betänkanden
          </note>
          <note>
            1990/91:JuU28 Internationellt samarbete i brottmål m.m.
          </note>
          <note>
            1990/91:JuU29 Ny terroristlagstiftning m.m.
          </note>
          <note>
            1990/91:JuU30 Tilläggsbudget II
          </note>
          <note>
            1990/91:JuU33 Vapenlagen
          </note>
          <note>
            1990/91:JuU38 Immunitet och privilegier
          </note>
          <note>
            Utrikesutskottets betänkande
          </note>
          <note>
            1990/91:UU18 Nedrustning
          </note>
          <note>
            Kulturutskottets betänkanden
          </note>
          <note>
            1990/91:KrU19 Tilläggsbudget II till statsbudgeten för budgetåret
            1990/91
          </note>
          <note>
            1990/91:KrU30 Fornminnesbrott m.m.
          </note>
          <note>
            1990/91:KrU31 Uppskov med behandlingen av vissa ärenden
          </note>
          <note>
            Utbildningsutskottets betänkanden
          </note>
          <note>
            1990/91:UbU13 Vissa för forskningen gemensamma frågor samt anslag
          </note>
          <note>
            1990/91:UbU14 Riksbankens jubileumsfonds verksamhet under år
            1990
          </note>
          <note>
            1990/91:UbU15 Anslag till utbildningsdepartementet, m.m.
          </note>
          <note>
            Bostadsutskottets betänkande
          </note>
          <note>
            1990/91:BoU17 Ändring i plan- och bygglagen
          </note>
          <note>
            38 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 17 maj
          </note>
          <note>
            1990/91:650 av Ylva Annerstedt (fp) till statsrådet
          </note>
          <note>
            Maj-Lis Lööw om praxis i utvisningsärenden:
          </note>
          <note>
            När människor är på flykt undan förföljelser är det alltid barnen
            som drabbas hårdast. Därför har vi i
          </note>
          <note>
            Sverige infört den s.k. ettårsregeln, som innebär att barnfamiljer
            som vistats här i mer än ett år skall beviljas uppehållstillstånd.
          </note>
          <note>
            Regeringen har nu beslutat att familjen Kalo i
          </note>
          <note>
            Södertälje, med fyra barn, skall utvisas. De kom hit
          </note>
          <note>
            1987 och gav då inte korrekta uppgifter om sin identitet, vilket
            är orsaken till utvisningsbeslutet.
          </note>
          <note>
            Tillräckliga humanitära skäl av synnerlig art kan enligt lagen
            upphäva ett sådant beslut.
          </note>
          <note>
            Mot bakgrund av att familjen har fyra minderåriga barn som rotat
            sig i Sverige vill jag fråga invandrarministern:
          </note>
          <note>
            Vilka omständigheter skall föreligga för att lagens
          </note>
          <note>
            ''tillräckliga humanitära skäl av synnerlig art'' skall kunna
            tillämpas?
          </note>
          <note>
            39 § Kammaren åtskildes kl. 21.12.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början t.o.m. ajourneringen
            kl. 16.26 och
          </note>
          <note>
            av tredje vice talmannen därefter till sammanträdes slut.
          </note>
        </div>
      </body>
    </text>
  </TEI>
</teiCorpus>
