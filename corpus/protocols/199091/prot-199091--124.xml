<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--124</head>
          <docDate when="1991-06-03 00:00:00">1991-06-03 00:00:00</docDate>
        </div>
      </front>
      <body>
        <div>
          <note>
            1 § Anmälan om återtagande av plats i riksdagen
          </note>
          <note>
            Förste vice talmannen meddelade att Sonja Rembo
          </note>
          <note>
            (m) återtagit sin plats i riksdagen, varigenom Anne-
          </note>
          <note>
            Marie von Essens tjänstgöring som ersättare upphört.
          </note>
          <note>
            2 § Justering av protokoll
          </note>
          <note>
            Justerades protokollen för den 27 och 28 maj.
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkanden
          </note>
          <note>
            1990/91:KU30 och KU43
          </note>
          <note>
            Försvarsutskottets betänkanden 1990/91:FöU9,
          </note>
          <note>
            FöU10 och FöU12
          </note>
          <note>
            Jordbruksutskottets betänkande 1990/91:JoU26
          </note>
          <note>
            Näringsutskottets betänkanden 1990/91:NU37 och
          </note>
          <note>
            NU48
          </note>
          <note>
            4 § Miljöpolitiken
          </note>
          <note>
            Föredrogs
          </note>
          <note>
            jordbruksutskottets betänkande
          </note>
          <note>
            1990/91:JoU30 Miljöpolitiken (prop. 1990/91:90
          </note>
          <note>
            delvis och prop. 1990/91:100 delvis).
          </note>
          <note type="speaker">
            Anf. 1 KARL ERIK OLSSON (c):
          </note>
          <note>
            Fru talman! Finns det något viktigare att tala om än livet? Mänskligt
            liv och livet självt? Hela livets överlevnad. De fantastiska samspel
            som är grundförutsättningarna för liv. De samspel som vi hotar
            med vårt sätt att leva.
          </note>
          <note>
            Svaret är enkelt! Det finns inget viktigare än miljön. Det vet
            alla när de tänker efter. Och ändå tar man mer hänsyn till kortsiktiga
            ekonomiska och tekniska fördelar vid valet av politik och individuell
            livsstil.
          </note>
          <note>
            Men varför är det så tyst? Varför är den politiska miljödebatten
            så lam? Varför finns det inga åhörare i kammaren denna måndagsförmiddag?
          </note>
          <note>
            Valrörelsen och valet 1988 kom i stor utsträckning att präglas
            av säldöden i Nordsjön. Rapporteringen i media trängde via TV-apparaterna
            rätt in i svenska vardagsrum. Miljöproblemen blev mycket påtagliga.
            Opinionen för de politiska krafter som prioriterar miljön stärktes.
          </note>
          <note>
            Kraften i detta från havet förmedlade budskapet var t.o.m. så
            starkt att socialdemokraterna tvingades lova ''att bli ett miljöparti
            i ordets rätta bemärkelse''.
          </note>
          <note>
            Det är lätt att dra paralleller de till opinionskonsekvenser
            som de två stora kärnkraftsolyckorna, i Harrisburg 1979 och
          </note>
          <note>
            Tjernobyl 1986, medförde. I det första fallet föranledde det
            socialdemokraterna att helt svänga i frågan om folkomröstningen.
            Efter Tjernobyl kom så småningom förslag till en annan energipolitik,
            där 1995 utmålades som år för första reaktorns avstängning.
          </note>
          <note>
            I energipolitiken dröjde det emellertid ända till den senaste
            vintern, efter förslaget om det som felaktigt kallats ''förtida
            avveckling'', innan centern kunde förmå socialdemokraterna till
            en uppgörelse --
          </note>
          <note>
            inkluderande även folkpartiet -- som konkret är ett steg på vägen
            till förverkligande av svenska folkets avvecklingskrav.
          </note>
          <note>
            Tillbaka till frågan. Handlar den politiska, passiva miljödebatten
            om fel saker? Har detaljrikedomen och teknokratiseringen blivit
            så stor att dramatiken i miljöförändringarna skyms?
          </note>
          <note>
            Jag är allvarligt oroad för det. Miljöpropositionen är ett exempel
            på ett ambitiöst detaljerat -- men även fragmenterat -- arbete
            som motverkar ett folkligt deltagande och engagemang.
          </note>
          <note>
            Som utskottsordförande kan jag inte undå att starkt reagera mot
            det otillständiga av regeringen, att i riksdagsperiodens och valperiodens
            elfte timme lägga fram en proposition som till sin karaktär nästan
            är helt omöjlig att behandla på ett anständigt sätt.
          </note>
          <note>
            Var strävan från regeringen att dölja sig bakom en mur av detaljer?
            Detaljrikedomen i propositionen var sådan, att den jämte de direkt
            sakliga bristerna, föranledde över 900 yrkanden i motioner från
            partier och enskilda ledamöter.
          </note>
          <note>
            Jordbruksutskottets personal gick på knä och arbetade både nätter
            och helger. För att över huvud taget få fram ett betänkande värt
            namnet måste jag som ordförande konstatera att riksdagens utskott
            för miljöfrågor var tvunget avstå från att analysera
          </note>
          <note>
            Öresundsbron ur miljösynpunkt i ett yttrande till trafikutskottet.
          </note>
          <note>
            Bara detta sistnämnda är i sig en skandal. Det ligger ingen prestige
            från min sida i denna kritik. Det är sakallvaret som är vägledande
            för kritiken. Det är milt uttryckt oansvarigt mot svenska folket
            att behandla miljöfrågorna som regeringen och
          </note>
          <note>
            Birgitta Dahl nu gjort.
          </note>
          <note>
            Miljöbeslutet borde ha föregåtts av en principiell debatt om
            de stora miljöproblemen och hur de skall åtgärdas. Centern vill
            föra in en helt ny, mer principiell syn på miljöpolitiken.
          </note>
          <note>
            Centern anser att samhället skall styras mot en livsstil där
            hänsyn tas till naturen och till våra medmänniskor. I ekohumanismen,
            som är grunden för centerns politik, förenas ekologi och humanism.
          </note>
          <note>
            Ekohumanismen innebär en helhetssyn på människa och miljö, byggd
            på respekt för livet.
          </note>
          <note>
            Kvalitet skall bli viktigare än kvantitet. Ekonomin skall baseras
            på att bruka, inte förbruka. Genom ekonomisk styrning och klara
            spelregler kan marknad och teknisk utveckling leda till ett samhälle
            där ekologi och ekonomi står i samklang med varandra.
          </note>
          <note>
            Centern vill bygga samhället för en varaktig och hållbar utveckling.
            Sverige måste fungera som en del i ett uthålligt globalt system.
            Genom ökad kunskap, personligt ansvar och internationellt samarbete
            är en sådan förändring möjlig.
          </note>
          <note>
            För att göra miljödebatten mer begriplig har vi från centern
            föreslagit fyra principer -- grundregler -- att testa dagsläget,
            ambitioner och lagstiftning mot.
          </note>
          <note>
            Jag skall säga några ord om de principerna.
          </note>
          <note>
            1. Slut kretsloppen.
          </note>
          <note>
            I det ekologiska systemet går allt material runt i kretsloppet,
            alla rester är nyttiga. De bryts ned och används på nytt. Det
            är inte längre tillräckligt att bara skärpa utsläppsnormer, utan
            för att få en uthållig utveckling krävs totala lösningar som bygger
            på systemförändringar. Grundfelet i vår nuvarande resurshantering
            är att resurser hämtas från ett ställe, förädlas, används och
            sedan blir sopor på soptippen eller utsläpp i luft och vatten
            i ett linjärt system.
          </note>
          <note>
            Nyckeln till ett uthålligt samhälle ligger i att skapa slutna
            kretslopp, cyklista system, också inom industrisamhället. Målet
            måste vara att resursförbrukningen upphör, att vi använder resurser
            utan att förbruka dem -- precis som sker i ett moget ekologiskt
            kretslopp.
          </note>
          <note>
            Ju effektivare produktionsmetoder vi lyckas införa, desto mindre
            råvaror behöver tillföras och desto lättare kommer det att bli
            att utveckla fungerande kretslopp. Allt avfall skall antingen
            återföras till naturens kretslopp eller till ny användning. Ett
            framgångsrikt utvecklingsarbete kommer att kunna mätas genom att
            avfall och utsläpp minskar. Detta måste avspeglas också i vårt
            sätt att mäta samhällets effektivitet, som vi anser bör göras
            i en s.k. grön bruttonationalprodukt, kanske produktionsvärdet
            dividerat med avfallsproduktion.
          </note>
          <note>
            2. Ren produktion.
          </note>
          <note>
            Ren produktion och resurssnål teknik följer principen om slutna
            kretslopp, där både avfall vid produktionen och varan efter användning
            återförs endera till ny användning eller tillbaka till naturens
            kretslopp. Med en sådan teknik kan produktionen ökas utan att
            miljön påverkas. Därmed skapas verkliga möjligheter för såväl
            uthållig utveckling som uthållig tillväxt.
          </note>
          <note>
            Ren produktion och resurssnål teknik är strategiska utvecklingsområden,
            med hela världen som möjlig marknad.
          </note>
          <note>
            3. Hushållande samhällsstruktur.
          </note>
          <note>
            Samhällsplaneringen skall syfta till att skapa fullständiga lokala
            miljöer, fungerande lokalsamhällen, i såväl storstäder som andra
            tätorter och på landsbygd. Miljöhänsyn måste ingå i allt planering.
            Produktion, boende och service kan då vävas samman till en lokal
            mångsidighet, som begränsar transporter och föroreningar.
          </note>
          <note>
            Decentralisering är därför ett medel för att skapa ett miljövänligt
            samhälle som är effektivt och samtidigt ger livskvalitet.
          </note>
          <note>
            I ett decentraliserat samhälle utvecklas livsmönster som ger
            förutsättningar för en fullvärdig miljö. Det bygger på de enskilda
            människornas egna insatser och egen vilja att ta personligt ansvar
            i samverkan med andra. Miljöansvaret stimuleras när besluten decentraliseras
            och man ser samband mellan beslut och handlande.
          </note>
          <note>
            4. Livsstil och överlevnad.
          </note>
          <note>
            För att klara miljöproblemen är det nödvändigt att utveckla en
            ny livsstil som tar hänsyn till sambandet natur-människa-samhälle.
          </note>
          <note>
            I vardagens konsumtion måste man göra en kostnad-nytta-bedömning,
            inte bara med hänsyn till privatekonomin utan även till miljö
            och samhälle. Miljöavgifter, panter och individuellt försäkringsansvar
            och miljömärkning av produkter kan hjälpa den enskilde till bättre
            totalbedömning och möjligheter att ta ett eget och större personligt
            ansvar.
          </note>
          <note>
            Livskvaliteten avgörs inte endast av materiell konsumtion, i
            varje fall inte av mängden producerade sopor, utan mer av på vilket
            sätt människans materiella och immateriella behov tillgodoses.
          </note>
          <note>
            Det är de många människornas attityd till sin konsumtion som
            styr produktionen. Med ökad kunskap, ökat ansvar och med etiska
            regler för hänsynen till medmänniskor och miljö påverkas efterfrågan
            på ett för miljö positivt sätt. Attityden klorblekt papper är
            ett bra exempel på detta.
          </note>
          <note>
            Människans syn på livskvalitet och livsstil påverkar därigenom
            också produktionen.
          </note>
          <note>
            Vi anser att miljölagstiftningen måste förändras så att den genomsyras
            av kretsloppstänkande.
          </note>
          <note>
            Utskottsmajoriteten har avvisat våra förslag om inriktningen
            av miljöpolitiken och kravet att regeringen måste ge miljölagutredningen
            tilläggsdirektiv att utforma miljölagstiftningen utifrån de principer
            som vi här redovisat. Jag yrkar bifall till reservation nr 3 om
            miljöpolitikens inriktning.
          </note>
          <note>
            Ekonomiska styrmedel måste i en miljöanpassad marknadsekonomi
            användas i ökad utsträckning för att ge de rätta signalerna.
          </note>
          <note>
            Miljöavgiftsutredningen påbörjade ett viktigt arbete med att
            ge ett politiskt hanterbart underlag för att införa miljöavgifter.
            Regeringen och utskottsmajoriteten tar enbart fasta på ett fåtal
            av miljöavgiftsutredningens förslag. När det bränner till och
            när regeringen möter motstånd från starka påtryckningsgrupper,
            som skogsindustrin, då törs man inte införa miljöavgifter. Centern
            vill införa miljöavgifter på klor. Det är ett av de mest naturvidriga
            ämnen som släpps ut i naturen, och därför är det angeläget att
            se till att man snabbt upphör med dessa utsläpp.
          </note>
          <note>
            Centern vill gå vidare med att både införa internationella miljöavgifter
            och miljöavgifter i
          </note>
          <note>
            Sverige. Jag anser att Sverige kan och bör visa vägen för hur
            miljöavgifter kan utformas.
          </note>
          <note>
            Miljöhoten är globala. Utsläpp i luft och vatten känner inga
            nationsgränser. Växthuseffekten, som följer av ökade utsläpp av
            koldioxid och andra gaser till atmosfären utgör, liksom angreppen
            på ozonskiktet, ett allvarligt hot mot vår överlevnad.
          </note>
          <note>
            Det krävs internationellt samarbete och internationella lösningar.
            Överstatliga bindande beslut kan bli nödvändiga på miljöområdet.
          </note>
          <note>
            De internationella åtgärderna för att reducera de gränsöverskridande
            föroreningarna i luft och vatten måste innefatta ekonomiska styrmedel.
            Det är nödvändigt med överföring av resurser för att möjliggöra
            investeringar i bl.a. reningsteknik i ekonomiskt svagare länder.
            Världen över behövs också ett utbyte av information mellan länder
            om miljövänliga produktionsmetoder och fungerande regelverk för
            miljöarbetet.
          </note>
          <note>
            När järnridån i Europa rasat har miljöproblemen i den östra delen
            av Europa blivit allt tydligare.
          </note>
          <note>
            Människor mår dåligt och på vissa håll minskar medellivslängden.
            Det krävs enorma investeringar i miljöteknik för att åtgärda problemen.
            Men i många fall är skadorna obotliga.
          </note>
          <note>
            Situationen i tredje världen glöms lätt bort, när miljöeländet
            i Öst- och Centraleuropa tornar upp sig. Problemen med ökenutredning
            och försaltning, regnskogsavverkning och dumpning av miljöskadliga
            avfall i tredje världen ökar. Fattiga länder tvingas av ekonomiska
            skäl att våldföra sig på naturen.
          </note>
          <note>
            För att radikalt ställa om kursen -- både i Öst- och
          </note>
          <note>
            Centraleuropas länder och i fattiga u-länder --
          </note>
          <note>
            behövs därför internationella miljöfonder, som fogar kapital
            till kunskap om trygg miljöteknik. Vi i de rika industriländerna
            har råd att göra investeringar för den globala miljöns skull.
            Det är vår återbetalning på den skuld till miljön som vårt levnadssätt
            har orsakat.
          </note>
          <note>
            Centerinitiativet till en internationell luftvårdsfond
          </note>
          <note>
            1985 var en logisk uppföljning av vårt engagemang för Genèvekonventionen.
            Luftvårdsfonden skulle möjliggöra konkreta åtgärder. Förslaget
            fick riksdagens stöd, men den svenska regeringen har saknat engagemang
            i ärendet. Efter åratal av väntan och tjat fördes det svenska
            initiativet fram i
          </note>
          <note>
            ECE.
          </note>
          <note>
            Men nu tycks den socialdemokratiska regeringen tro att idén kan
            bytas bort mot miljöåtgärder i
          </note>
          <note>
            Östeuropa. Men luftvårdsfonden är inte utbytbar.
          </note>
          <note>
            Den är en del i ett omfattande internationellt åtgärdsprogram,
            där rader av initiativ måste komplettera varandra.
          </note>
          <note>
            Det är anmärkningsvärt att inte samma princip som råder i biståndspolitiken
            också kan få bli gällande på miljöpolitikens område. Centern föreslår
            inrättandet av en global miljöfond, där industriländerna står
            för finansieringen, genom att avsätta en del av sin BNP, så småningom
            0,5 %.
          </note>
          <note>
            Fullt utbyggd skulle fonden förfoga över 500
          </note>
          <note>
            miljarder kronor per år. Det låter som mycket pengar, men ändå
            en droppe i havet.
          </note>
          <note>
            Helsingforskommissionens estniske ordförande gjorde för några
            dagar sedan i Stockholm beräkningen att det bara i Estland skulle
            krävas insatser i storleksordningen 600 miljarder kronor för att
            restaurera miljön efter planekonomins och kommunismens misshushållning.
          </note>
          <note>
            Fru talman! Med vad jag nu sagt har jag velat visa på grunddragen
            i centerns miljösyn både nationellt och internationellt. Jag har
            -- för att sträva efter en inledande principiell debatt -- endast
            yrkat bifall till vår första principreservation.
          </note>
          <note>
            Det paradoxala i vårt betänkande är emellertid --
          </note>
          <note>
            och här måste jag få en förklaring från majoriteten, dvs. socialdemokraterna
            stödda av moderater och/eller vänsterpartister -- att man avvisar
            centerns grundläggande principer med hänvisning till att man inte
            har någon grundläggande avvikande mening i propositionen. Men
            sedan, då vi behandlar konkreta förslag för att möjliggöra slutna
            kretslopp på avfallsområdet eller i industriprocesser, då blir
            även dessa förslag avslagna.
          </note>
          <note>
            Därmed vågar jag påstå att debatten om principerna inte är slutförd,
            och den majoritet som står bakom utskottsbetänkandet i dessa delar
            saknar en nödvändig helhetssyn på miljön för att garantera en
            uthållig utveckling.
          </note>
          <note>
            Karin Starrin och Lennart Brunander kommer i den fortsatta debatten
            att mera i detalj gå in på områden som föroreningar, lagstiftning
            och naturvård och beröra några av de 249
          </note>
          <note>
            reservationerna och vårt särskilda yttrande till detta mastodontbetänkande.
          </note>
          <note>
            Avslutningsvis: Låt oss besinna vårt ansvar som politiker! Vi
            har den dubbla uppgiften att vara de många människornas lyssnande
            företrädare och samtidigt centralt placerade opinionsbildare.
          </note>
          <note>
            Vi skall fånga upp signalerna om krav på förändringar. Vi skall
            också föra en debatt och besluta på ett sätt som folk begriper
            och kan engagera sig för.
          </note>
          <note>
            Tyvärr tar den miljödebatt vi nu för inte vara på de många människornas
            stora miljöengagemang. Bl.a.
          </note>
          <note>
            därför att den är så detaljrik, fragmenterad och oöverskådlig.
            Ansvaret för detta vilar naturligtvis på oss alla, men mest på
            regeringen och Birgitta
          </note>
          <note>
            Dahl.
          </note>
          <note>
            Vi behöver både rena miljön och rensa debatten och därigenom
            få stöd för en ansvarsfull politik för framtiden. Centerns miljöprinciper
            ger underlag för detta.
          </note>
          <note type="speaker">
            Anf. 2 IVAR VIRGIN (m):
          </note>
          <note>
            Fru talman! Att skydda och förbättra miljön är en av vår tids
            viktigaste uppgifter. Vi moderater är övertygade om att detta
            endast är möjligt i en fri marknadsekonomi med mångfald och pluralism
            och med fria, ansvarstagande medborgare. Det är därför beklagligt
            -- och där håller jag med utskottets ordförande att behandlingen
            av regeringens miljöproposition och oppositionspartiernas motioner
            har skett under mycket hård tidspress. Utskottets möjlighet att
            på djupet tränga in i de ofta mycket kloka förslagen från oppositionen
            har varit nästintill obefintlig.
          </note>
          <note>
            Det är faktiskt inte regeringens förslag som vållat bekymmer.
            Till stor del är ju miljöpropositionen ett senkommet fullföljande
            av riksdagens miljöbeslut
          </note>
          <note>
            1988. Många av dessa beslut togs med starkt socialdemokratiskt
            motstånd. Detta är kanske den psykologiska förklaringen till att
            förslagen kommer först tre år senare. Nu presenterades de dessutom
            som fräscha socialdemokratiska idéer.
          </note>
          <note>
            Självgodheten och det ohämmade skrytet över de egna insatserna
            blir mot den bakgrunden direkt pinsamma.
          </note>
          <note>
            Vanskligheten att behandla miljöfrågorna i treårsintervall framstår
            tydligt. De är för viktiga för att integreras i den socialdemokratiska
            valplaneringen. Riksdagens möjlighet att på djupet analysera alla
            de motionsförslag som propositionen givit anledning till och som
            till en del väcktes i januari och ännu tidigare har varit minimal.
            Detta är otillfredsställande, särskilt som det ju erfarenhetsmässigt
            visar sig att det är i oppositionsförslagen vi finner de nya idéerna
            och de nya greppen inom miljöpolitiken.
          </note>
          <note>
            I en viktig miljöfråga -- kanske den viktigaste --
          </note>
          <note>
            backar regeringen in i framtiden. Växthuseffekten utgör vår tids
            största och allvarligaste miljöhot.
          </note>
          <note>
            Brundtlandkommissionen placerade den på topplats och rekommenderade
            nationella och internationella åtgärder.
          </note>
          <note>
            Sveriges riksdag var det första parlament som med sitt beslut
            om koldioxiden tog ett första steg för att uppfylla kommissionens
            krav. Riksdagen biföll ju
          </note>
          <note>
            1988 en centermotion och en moderatmotion och tillkännagav att
            ''regeringen bör kartlägga energianvändningens effekter på koldioxidhalten
            i atmosfären och utarbeta ett program för att minska utsläppen
            till vad naturen tål. Som ett nationellt delmål bör anges att
            koldioxidutsläppen icke bör ökas utöver den nivå de har idag.''
          </note>
          <note>
            Socialdemokraterna reserverade sig mot detta beslut.
          </note>
          <note>
            Under valrörelsen 1988 inträdde emellertid en märklig förändring.
            På sitt karakteristiska sätt uppträdde Birgitta Dahl som om hon
            själv drivit igenom det viktiga koldioxidbeslutet. Efter valdagen
            blev attityden en annan. Då var det mer andan i en replik till
            Lars Ernestam i en annan miljöfråga som gällde. Hon sade då: Valet
            är över nu, Lars Ernestam.
          </note>
          <note>
            Miljöminister Dahl har ägnat mycket tid åt att misstänkliggöra
            beslutet. Ena dagen har hon kallat det ''stolligt'', andra dagen
            har hon felaktigt hävdat att koldioxidtaket var genombrutet. Hon
            har dessutom antagit att 1988 är utgångsåret för beslutet. Detta
            är ologiskt. Riksdagen antog målet i juni 1988. En handlingskraftig
            regering hade alltså redan då kunnat vidta mått och steg för att
            minska koldioxidutsläppen. Det gjorde förvisso inte den socialdemokratiska
            regeringen. Men det visar ju ändå att det självklara basåret är
            1987. Detta år har också använts av naturvårdsverket.
          </note>
          <note>
            Fru talman! Torontokonferensen sommaren 1988
          </note>
          <note>
            med vetenskapsmän och politiker från hela världen utfärdade rekommendationen
            att i-länderna skulle minska sina utsläpp av koldioxid med 20
            % till år
          </note>
          <note>
            2005. Även här utgår man från basåret 1987. Nu föreslår Birgitta
            Dahl att riksdagen skall fatta beslut om ett nytt koldioxidmål.
            Sverige skall verka för att utsläppen i Västeuropa år 2000 inte
            får överskrida dagens nivå för att därefter minska. Vårt lands
            egen roll i det klimatvårdande arbetet preciseras inte. Det är
            i sanning att dra sig undan ansvar. Skillnaden i vårt uppträdande
            på detta område och på freonområdet är iögonfallande.
          </note>
          <note>
            EG och EFTA-länderna beslutade redan förra året att verka för
            en stabilisering av utsläppen till år
          </note>
          <note>
            2000. Ett halvår senare träder den svenska regeringen fram och
            kräver att Sverige skall verka för en stabilisering av utsläppen,
            trots att alla beslut redan är fattade. Många stora länder i Västeuropa
            har dessutom beslutat att minska sina utsläpp med mellan 20--25
            % till år 2005.
          </note>
          <note>
            Sanningen är att Sverige -- med socialdemokraternas goda minne
            -- med socialdemokraternas god minne -- intar bakåtsträvarens
            roll i den golobalt viktigaste miljöfrågan. Det ger ett förödande
            lågt betyg på
          </note>
          <note>
            Birgitta Dahls miljöministertid.
          </note>
          <note>
            Det är däremot glädjande att centerpartiet i en reservation sätter
            upp en målsättning om en 60-
          </note>
          <note>
            procentig minskning av kodioxidutsläppen.
          </note>
          <note>
            Centern skriver också i sin reservation att ''det är viktigt
            att Sverige verkligen driver på arbetet på en klimatkonvention
            inför Brasilienkonferensen 1992
          </note>
          <note>
            och inte drar på sig kritik för att vara bromsare, vilket skedde
            vid klimatmötet i Genève''. Just så var det, och just så är det.
          </note>
          <note>
            Man kan undra varför socialdemokraterna i denna helt avgörande
            miljöfråga intar en så felaktig hållning. Jag kan tänka mig en
            förklaring.
          </note>
          <note>
            Socialdemokraterna vill kunna splittra en borgerlig regering
            genom att t.ex. föreslå en kärnkraftsavveckling som startar 1997.
            Vi har sett politiskt falskspel av detta slag tidigare.
          </note>
          <note>
            I den moderata reservationen om atmosfären och klimatet föreslår
            vi att Sverige skall följa riksdagens tidigare beslut om att de
            svenska koldioxidutsläppen inte får överstiga 1987 års nivå och
            att de dessutom skall minska med 20 % till år
          </note>
          <note>
            2005. Moderata samlingspartiets krav är tufft men nödvändigt.
            Det handlar om Sveriges internationella ansvar.
          </note>
          <note>
            Fru talman! Vi saknar prioriteringar i miljöpropositionen. Det
            är faktiskt en förutsättning för att miljöarbetet skall bli framgångsrikt.
            I vår motion tar vi upp utvärderingar som gjorts på andra håll
            i världen. Det amerikanska naturvårdsverkets analys utgick från
            naturens krav, cancerrisker och andra hälsorisker och väldfärd.
            I denna utvärdering kom luftföroreningarna högst och uttunningen
            av ozonskiktet på andra plats. Växthuseffekten fick en topplacering
            när det gäller ekologisk fara men utgör däremot inte någon omedelbar
            hälsorisk. FN-
          </note>
          <note>
            kommissionen för miljö och utveckling -- som jag har talat om
            tidigare -- sätter växthuseffekten främst, följt av hotet mot
            ozonskiktet, luftföroreningarna och hotet mot våra vatten.
          </note>
          <note>
            Jag anser att Sverige bör göra en egen studie, som naturvårdsverket
            bör samordna, med förslag till hur miljöfrågorna bör prioriteras.
            Med en sådan studie skulle vi kanske slippa att en del miljömässigt
            betydelselösa symbolfrågor togs upp och presenterades som viktiga
            miljöinsatser. Sagan om
          </note>
          <note>
            PET-flaskan är bara ett exempel.
          </note>
          <note>
            Vi moderater har i ett par reservationer pekat på hur vi vill
            driva på utvecklingen i miljövänlig riktning genom att använda
            ekonomiska styrmedel.
          </note>
          <note>
            Det var inte länge sedan socialdemokraterna motsatte sig borgerliga
            förslag om olika miljöavgifter. Socialdemokraterna försökte då
            använda det felaktiga argumentet att miljöavgifterna innebar att
            industrin skulle kunna köpa sig fria från miljövårdande insatser.
          </note>
          <note>
            1988 svängde socialdemokraterna. Svängningen hade sin grund främst
            i statsfinansiella skäl; man hade funnit en ny luckrativ mjölkko.
            Från moderat sida säger vi nej till skattehöjningar. Vi vill därför
            att miljöavgifterna skall användas för att förbättra miljön. Vi
            vill t.ex. att svavelskatten ändras till en svavelavgift och används
            för att minska försurningsskadorna, exempelvis genom ökad kalkning.
            Vi har på det viset velat tillföra kalkningsanslaget 50 miljoner.
            Kompromissen i utskottet stannade på en höjning med 20 miljoner.
          </note>
          <note>
            Fru talman! Vi vill även använda ekonomiska stimulanser för att
            göra miljön bättre.
          </note>
          <note>
            Massaindustrin fick ju ett tufft beting av riksdagen
          </note>
          <note>
            1988. Senast år 1992 skulle utsläppen av organiska klorföreningar
            ner till 1,5 kilo TOC1 per ton massa.
          </note>
          <note>
            För att ytterligare minska dessa utsläpp vill moderata samlingspartiet
            införa en skatterabatt på
          </note>
          <note>
            50 kr. per kilo AOX -- som är det nya sättet att mäta detta --
            i intervallet 1 kilo till 0,3 kilo AOX per ton massa. Så länge
            vår omvärld, med ofta lägre krav än de vi har på svensk industri,
            inte har infört miljöavgifter tycker vi att stimulansmodellen
            är den enda möjliga. Vi får annars en orimlig skattebelastning
            på vår egen industri. Vi tror att denna metod kan ge goda miljöeffekter
            även på andra områden. Vi har här en delvis annan inställning
            än centerpartiet. Vi är rädda för att miljöavgifter på svensk
            industri i detta avseende kan medföra oacceptabla risker.
          </note>
          <note>
            Vi vill också pröva ett nytt miljöpolitiskt instrument i Sverige,
            det gäller s.k. utsläppsrätter. Ordet leder egentligen tanken
            fel. Det är ju i själva verket fråga om att sätta så låga utsläppsvärden
            för ett område att man vet att inga miljöskador uppkommer. När
            detta väl är gjort får de anläggningar som står för utsläppen
            anpassas så att kraven uppnås. Det visar sig då mycket ofta att
            denna anpassing sker till en betydligt lägre kostnad än med andra
            metoder.
          </note>
          <note>
            Man får därigenom en stor miljöförbättring för pengarna.
          </note>
          <note>
            Vi har i en reservation tillsammans med folkpartet liberalerna
            givit ett exempel på hur metoden skall kunna användas på ett aktuellt
            område. I
          </note>
          <note>
            propositionen föreslås att kustbaserade reningsverk för mer än
            10 000 personer från norska kusten till Stockholms norra skärgård
            skall ha en
          </note>
          <note>
            50-procentig kvävereduktion. Den svenska miljöskyddslagen föreskriver
            att varje anläggning skall bedömas för sig och alltså få egna
            villkor.
          </note>
          <note>
            Kommunförbundet har uppvaktat jordbruksutskottet och redovisat
            investeringskostnaden för detta alternativ till ca 4
          </note>
          <note>
            miljarder kronor. Man har också varnat för att den höga kostnaden
            kommer att leda till kraftigt höjda vatten- och avloppsavgifter.
          </note>
          <note>
            Eftersom kväveutsläppen påverkar miljön i större områden skulle
            systemet med utsläppsrätter kunna användas för att radikalt minska
            investeringskostnaderna. Det räcker ju att indela kusten i lämpliga
            zoner och inom dessa kräva kväveminskningar med minst 50 %. Kommunerna
            kan då förhandla med varandra om hur målet skall uppnås. Om kväveutsläppen
            kan minskas på andra sätt, exempelvis genom anläggande av våtmark
            som kvävefälla, skall detta också kunna användas och inräknas
            i denna måljsättning. Våtmarkerna kan ju dessutom tillföra nya
            naturvärden.
          </note>
          <note>
            Jag är övertygad om att Sverige skulle spara åtskilliga miljarder
            i minskade investeringar om denna metod kunde tillämpas. Dessa
            besparingar skulle då till en del stå till förfogande för andra
            viktiga miljöinsatser. Det har tyvärr i utskottet inte funnits
            möjligheter att få gehör för denna tanke.
          </note>
          <note>
            Fru talman! Enligt vår uppfattning kommer i framtiden de största
            miljöinsatserna att komma till stånd i ett nära samarbete med
            EG och förhoppningsvis från 1995 med vårt land som en del av EG.
            EG kommer att driva på demokratiseringsprocessen i Öst- och
          </note>
          <note>
            Centraleuropa. Om de gigantiska miljöproblemen i
          </note>
          <note>
            Öst- och Centraleuropa skall kunna lösas fordras en övergång
            till marknadsekonomi och politisk pluralism.
          </note>
          <note>
            Vi vill att Sverige som medlem av EG verkar pådrivande i miljöfrågorna.
            I en rad reservationer har vi angivit områden för detta. Vi bör
            t.ex. verka för att likvärdiga ekonomiska styrmedel på miljöområdet
            införs i Europas länder. Det pågår för närvarande ett omfattande
            arbete i EG-
          </note>
          <note>
            kommissionen för att undersöka möjligheterna att införa just
            miljöavgifter. Vi vill samordna vårt miljömärkningssystem med
            det som nu tas fram inom EG. Vi tycker att Sverige skall verka
            för skärpta avgasreningskrav för tunga fordon från
          </note>
          <note>
            1996. EGs krav är för närvarande något lägre än de amerikanska.
            Det finns möjlighet att verka för en förändring på detta.
          </note>
          <note>
            Även på jordbrukets område är det viktigt att vi får till stånd
            en anpassning av våra regler till dem inom
          </note>
          <note>
            EG. I de fall vi tycker det är motiverat av miljöeller djurhälsoskäl
            skall vi självfallet också verka för skärpta bestämmelser inom
            EG. Vi tycker också att vi i Sverige på vissa områden skall kunna
            införa miljökvalitetsnormer för luft och vatten på samma sätt
            som man gjort i EG. Vi uppskattar utskottets skrivning, att vi
            utgår från att Sverige skall bli fullvärdig medlem i EGs miljövårdsbyrå
          </note>
          <note>
            EEA.
          </note>
          <note>
            Fru talman! Jag vill till slut beröra en fråga som vi har reserverat
            oss emot. Den kom upp i samband med naturvårdsverkets inköp av
            skogsmarker.
          </note>
          <note>
            Många skogägare har haft idéer om att skapa ett mer mångfasetterat
            skogbruk, med stor hänsyn till skogens skönhetsvärden. De har
            ofta hindrats av
          </note>
          <note>
            Sveriges stelbenta, byråkratiska skogsvårdslagstiftning. Regleringarna
            har därigenom skapat ett allvarigt hot mot många unika biotoper.
            Samma politiker som tidigare i detalj styrt markanvändningen i
            skogen vill nu råda bot på detta problem genom nya regleringar.
            Man vill inskränka ägande- och brukanderätten. I det betänkande
            som vi nu behandlar har socialdemokraterna stött en motion från
            vänsterpartiet som har denna inriktning.
          </note>
          <note>
            Utskottsmajoriteten vill att ersättningsvillkoren skall försämras.
            Markägaren skall i framtiden tvingas acceptera större intrång
            utan ersättning.
          </note>
          <note>
            Birgitta Dahl har i en artikel nyligen förklarat att hon helhjärtat
            stöder dessa tankegångar.
          </note>
          <note>
            Socialdemokraterna har åter valt den socialistiska vägen. På
            samma sätt som löntagarfonderna var ett försök till socialisering
            av företagen med företagens och löntagarnas pengar, är detta ett
            sätt att socialisera naturvården med markägarnas tillgångar.
          </note>
          <note>
            I en tid när svensk naturvård är i kris och krisen till stor
            del beror på de starka socialistiska inslagen i vår naturvård
            föreslår vänstern och socialdemokraterna åtgärder som kommer att
            cementera krisen. Detta är ett allvarligt förslag i en tid när
            alternativ i form av ökade ideella insatser krävs för att bryta
            den onda cirkeln och då vårt behov att tillvarata markägarnas
            engagemang är stort. Man kommer att betrakta jordbruksutskottets
            skrivningar som en kraftig örfil. Majoritetens beslut hotar att
            trasa sönder det personliga engagemang som finns inom naturvården.
          </note>
          <note>
            Vår kände författare Vilhelm Moberg har vältaligt berättat om
            svenska bönders frihetskrav och vilja att vara befriade från förmynderi,
            föreskrifter och regler, påhittade av folk som inte på samma sätt
            som de levt med naturen. Begränsningar i äganderätt och förfoganderätt
            ökar klyftorna mellan brukare och andra grupper i vårt samhälle.
          </note>
          <note>
            Jag är övertygad om att ett avskaffande av de flesta detaljregler
            i skogsvårdslagstiftningen skulle skapa de bästa förutsättningarna
            för en fin utveckling av det spontana naturvårdsintresse som finns
            hos de flesta skogsägare. Vetskapen om att de inskränkningar som
            kan krävas för att skydda vissa biotoper kommer att ersättas på
            ett rättvist sätt ger en stimulans även för egna insatser. Konsekvensen
            av inskränkningar i äganderätten kommer alltid att bli en minskning
            av det personliga ansvaret. Det gäller på alla områden. Naturvården
            är inte ett undantag.
          </note>
          <note>
            Fru talman! Med det anförda vill jag yrka bifall till reservation
            nr 1.
          </note>
          <note type="speaker">
            Anf. 3 KARL ERIK OLSSON (c) replik:
          </note>
          <note>
            Fru talman! Jag beklagar egentligen att jag tvingas begära replik
            på Ivar Virgin, som jag bedömer som en ärlig miljö- och naturvän
            och som dessutom vanligtvis är ganska förståndig.
          </note>
          <note>
            Mot den bakgrunden ter sig de senaste uttalandena som ovanligt
            oförståndiga. Ivar Virgin talar först om att det hos varje skogsägare
            finns en vilja att ta ett ansvar, och det tror jag stämmer. En
            sådan vilja finns, och detta skall man naturligtvis ta vara på
            och inte störa med onödig lagreglering. Å andra sidan skulle jag
            kunna citera vad en av Virgins egna partivänner sade i ett annat
            sammanhang, men jag skall i varje fall inte återge det ordagrant.
            Denne sade att man kanske också måste hålla efter dem som är litet
            för egoistiska och för gnidna, eftersom man annars kan ta viljan
            att göra något från de ambitiösa.
          </note>
          <note>
            Mot den bakgrunden tror jag att det är rimligt att utskottsmajoriteten
            i dag skriver i betänkandet att man skall ta normal naturvårdhänsyn,
            att en markägare måste ställa upp på det. Samtidigt är det utomordentligt
            viktigt att vi i de skrivningar som majoriteten ställde sig bakom
            tillförde att detta skall ske inom ramen för det beslut som fattades
          </note>
          <note>
            1987 om intrångsreglerna i plan- och bygglagen.
          </note>
          <note>
            Det är alltså inte fråga om någon ändring i de principerna, vilket
            är mycket viktigt. Det är också angeläget att inte moderaterna
            springer runt och sprider några villoläror på det här området,
            eftersom det då kanske kan komma surt efter en annan gång.
          </note>
          <note>
            Vi ställer alltså upp på ett ökat ansvar. Det ligger nämligen
            i tiden att varje företagare, alla bönder och alla skogsbrukare
            måste vara beredda att ta ansvar när det gäller miljöfrågorna.
            Men det är inte fråga om någon ny debatt om intrångsreglerna,
            som centern och socialdemokraterna kom överens om
          </note>
          <note>
            1987. Jag hoppas att detta här med kan vara klarlagt.
          </note>
          <note type="speaker">
            Anf. 4 IVAR VIRGIN (m) replik:
          </note>
          <note>
            Fru talman! Jag tror att Karl Erik Olsson och jag har exakt samma
            utgångspunkt i det här resonemanget. Naturvårdshänsyn skall självfallet
            tas, och det skall tas på det sätt som bönder alltid har gjort.
            Däremot är jag utomordentligt oroad över de signaler som har kommit
            från den socialdemokratiska regeringen på detta område.
          </note>
          <note>
            Kan Karl Erik Olsson medverka till att mina farhågor inte går
            i uppfyllelse är jag naturligtvis utomordentligt tacksam för det.
          </note>
          <note type="speaker">
            Anf. 5 SÖREN NORRBY (fp):
          </note>
          <note>
            Fru talman! Hotet mot miljön växer ständigt och får allt större
            spännvidd. Det finns nu klara samband mellan t.ex. den samlade
            effekten av enskilda människors vardsagsbeteende och storskalig
            påverkan på jordens klimat. Det gemensamma ansvaret inför kommande
            generationer blir allt tydligare.
          </note>
          <note>
            Jag kan här inte avstå från mitt favoritcitat, indianhövdingens
            ord till de vita som ville köpa stammens mark: Vi har inte ärvt
            naturen av våra förfäder, vi har lånat den av våra barn. De visdomsorden
            framstår som ännu angelägnare i dag än för 200 år sedan.
          </note>
          <note>
            Hotet mot miljön är också det kanske allvarligaste hotet mot
            mänsklighetens framtid. Den viktigaste uppgiften, inte minst för
            oss politiker, är kampen för en bättre miljö. Därför är miljöpolitiken
            egentligen riksdagsårets viktigaste ärende. Men just nu verkar
            det som om miljöfrågorna har kommit litet på mellanhand i den
            politiska debatten. Symptomatiskt är att dagens debatt hålls en
            måndag utan voteringar. Det betyder att vi debatterar för oss
            själva med få åhörare, men förhoppningsvis inte med lika svagt
            intresse utifrån, från våra uppdragsgivare.
          </note>
          <note>
            Beredningen av jordbruksutskottets betänkande om miljöpolitiken
            har skett under stor tidspress.
          </note>
          <note>
            Sakbehandlingen har genomförts på mindre än en månad. Regeringens
            miljöproposition omspänner till stora delar en treårsperiod och
            bygger på ett oerhört omfattande underlag. Den är en imponerande
            lägesrapport. Om man lägger underlagets alla rapporter, betänkanden
            och utredningar i en stor hög med rapporten Hav 90
          </note>
          <note>
            överst, är det nätt och jämt att man kan hålla näsan över vattnet.
          </note>
          <note>
            Propositionen var på många punkter en besvikelse, inte minst
            mot bakgrund av de förväntningar som regeringen hade byggt upp.
            Prutningarna på naturvårdsanslagen, nonchalansen mot riksdagens
            krav på en samlad aktionsplan mot buller och återhållsamheten
            med ekonomiska styrmedel var det som folkpartiet liberalerna såg
            som de största svagheterna. En hel del av detta har nu utskottert
            rättat till. Störst tillfredsställelse känner vi över att anslaget
            till markinköp för naturvård höjts med 60
          </note>
          <note>
            milj.kr. enligt vårt förslag. Att ytterligare 20
          </note>
          <note>
            milj.kr. satsas på kalkning och att utskottet gör ett -- tyvärr
            nödvändigt -- ännu skarpare tillkännagivande om aktionsplanen
            mot buller är andra framgångar för oss. Utskottet ställer nu,
            med tre års fördröjning, upp på folkpartiets reservation från
            1988 om en höjning av bilskrotningspremien till 1 500 kr. och
            en förstärkning av informationen.
          </note>
          <note>
            Vi tackar men vill nu ta också nästa steg, nämligen en extra
            höjning för de äldsta bilarna, de som helt saknar avgasrening.
            2 milj.kr. till
          </note>
          <note>
            Naturskyddsföreningens internationella försurningssekreteriat
            står också på pluskontot.
          </note>
          <note>
            På många andra för miljön viktiga punkter nådde vi inte ända
            fram utan måste reservera oss. Det gäller t.ex. ekonomiska styrmedel,
            återvinningslag, information och kampanjer, miljöinsatser i barnomsorgen,
            miljöanpassat transportsystem och en rad naturvårdsanslag.
          </note>
          <note>
            Vi har alltså tvingats till en delvis summarisk behandling av
            propositionen, de många följdmotionerna och en rad fristående
            miljömotioner i det även i övrigt mycket arbetstyngda jordbruksutskottet.
            Till vår tidigare arbetsmetod med förenklad motionsbehandling
            har vi nu också fått lägga förenklade reservationer.
          </note>
          <note>
            Samordningen med andra utskott som bereder delar av miljöpropositionen
            och motionerna har inte kunnat ske i tillräcklig omfattning. Under
            de här omständigheterna har utskottskansliet gjort ett enastående
            arbete under mycket kompetent ledning av kanslichefen. Jag uttrycker
            min stora beundran.
          </note>
          <note>
            Riksdag och regering måste i fortsättningen eftersträva arbetsformer
            som gör det möjligt att ge miljöfrågorna den förtur som alla i
            dag är eniga om att de måste få. Ett inslag kan då vara den årliga
            miljörapport som regeringen nu aviserar. Jag erinrar mig att den
            idén framfördes från folkpartiet redan i början av 70-talet.
          </note>
          <note>
            En annan åtgärd är att successivt omvandla jordbruksutskottet
            till ett miljöutskott. Det är också nödvändigt att regeringen
            visar en tydlig respekt för riksdagens arbetssituation.
          </note>
          <note>
            Propositionsanhopningen under årets vårriksdag med bl.a. en lång
            rad från miljöpolitisk synpunkt viktiga propositioner har varit
            påfrestande. Det tyder, i bästa fall, på en dålig planering i
            kanslihuset.
          </note>
          <note>
            I miljöpolitiken har de politiska partierna i stor utsträckning
            en mer eller mindre samstämmig uppfattning. Det finns anledning
            att understryka det när vi i debatten tar fram det som vi inte
            är eninga om. Den gemensamma basen är en styrka när det gäller
            att med kraft genomföra nödvändiga åtgärder eller hävda Sveriges
            uppfattning internationellt. Varje parti har givetvis en ideologisk
            grund för sin miljöpolitik. Jag skall nu redovisa den miljöpolitiska
            grunden för folkpartiet liberalerna och ge några exempel på hur
            det kan översättas till konkreta förslag. Jag passar först på
            att yrka bifall till reservation 2, där riktlinjerna för vår miljöpolitik
            redovisas.
          </note>
          <note>
            Folkpartiet liberalernas miljöpolitik utgår från den enskilda
            människan, hennes överlevnad och önskan om en god miljö. Den bygger
            på vad vi kallar förvaltarskapstanken, dvs. att människan har
            rätt att bruka naturens resurser men inte förbruka dem, att utveckla
            men inte utarma dem. Gränsen sätts av vad naturen tål. Oförstörd
            miljö och biologisk mångfald utgör en förutsättning för överlevnad
            och valfrihet även för kommande generationer. På få områden är
            den enskilda människans engagemang och medverkan så viktig som
            inom miljövården. Ingen kan undandra sig sitt ansvar för det gemensamma
            arvet.
          </note>
          <note>
            Hittills har svensk miljöpolitik alltför ofta inneburit att ekonomiska
            och tekniska faktorer har fått väga tyngre än miljökraven. Man
            kan säga att vi har köpt vår materiella standard på kredit, där
            krediten är den miljöskuld som vi har byggt upp. Nu måste vi sätta
            hänsynen till miljö framför andra intressen.
          </note>
          <note>
            Demokrati och marknadsekonomi, ekonomisk tillväxt är avgörande
            förutsättningar för en framgångsrik kamp för miljön. Eftersom
            miljöproblemen i dag i stor utsträckning är internationella och
            globala måste vi i olika former samverka med och påverka andra
            länder. Ett svenskt medlemskap i EG skulle t.ex. förstärka de
            krafter både inom EG och i Sverige som vill föra en radikal miljöpolitik.
          </note>
          <note>
            Utvecklingen i Östeuropa och i den tredje världen visar tydligt
            att dikatur och fattigdom hotar miljön.
          </note>
          <note>
            På nära håll ser vi miljösituationen i Baltikum, där vi som framgår
            av fp-motionen Jo720 måste känna ett särskilt ansvar. För miljöns
            skull måste nu den liberala revolutionen i de kommunistiska länderna
            följas av en demokratisk frigörelse också i de allra fattigaste
            länderna. De nödvändiga miljösatsningarna kräver att Sverige och
            andra rika länder liksom FN ställer upp med särskilt bistånd och
            massiv kunskapsöverföring och även stöd till demokratisering.
            De mycket stora resurserna är nödvändiga för att trygga vår överlevnad
            och som ett slags försäkringpremier mot miljöbetingade folkvandringar
            och revolutioner i fattiga länder som gör anspråk på sin rättmätiga
            del av jordens resurser. Den svenska biståndpolitiken måste få
            en starkare inriktning på miljön och sina resurser för det ändamålet.
          </note>
          <note>
            Inför FNs miljökonferens i Brasilien 1992 är förhållandet mellan
            fattiga och rika länder särskilt aktuellt och kommer uppenbarligen
            att påverka möjligheterna att nå resultat. Vid konferensen är
            vidare tre konventioner särskilt angelägna. De avser jordens klimat,
            den biologiska mångfalden och jordens skogar. För den fortsatta
            debatten här i dag är det värdefullt om miljöministern kunde lämna
            en lägesrapport om förberedelsearbetet och sin egen bedömning
            av hur långt konferensen kan väntas nå. Jag vill också fråga Birgitta
            Dahl om när den svenska nationalrapporten till konferensen kan
            väntas föreligga.
          </note>
          <note>
            Luftföroreningar är i dag lokalt ett allvarligt hot mot människors
            hälsa. Luftföroreningar försurar, övergöder och förgiftar också
            mark och vatten i vårt land och andra länder. Mest är det då fråga
            om gränsöverskridande föroreningar vilket gör att kraftfulla åtgärder
            måste ske i internationell samverkan som dessa förosakar. Utsläpp
            och de kemiska processer som dessa förorsakar i luften utgör nu
            mycket allvarliga hot mot jordens klimat och mot det skyddande
            ozonskiktet i stratosfären.
          </note>
          <note>
            Den här hotbilden ställer snabbt ökande krav på miljöanpassning
            av bl.a. energiproduktion, energianvändning, industriprocesser,
            transporter, kemikalieanvändning och avfallsbehandling.
          </note>
          <note>
            Den strategi för minskad klimatpåverkan som är en del av den
            enerigpolitiska överenskommelsen mellan socialdemokraterna, folkpartiet
            liberalerna och centerpartiet innebär ett stort steg framåt. Jag
            vill särskilt understryka den uppmärksamhet som strategin riktar
            mot även andra växthusgaser än koldioxid. Framför allt vill jag
            peka på att kväveoxider på medellång sikt kanske är de viktigaste
            föroreningarna att begränsa. De bedöms i t.ex. ett 20-årsperspektiv
            med nuvarande utsläppsnivåer ha ungefär lika stark växthuseffekt
            som koldioxid men därutöver en rad andra skadliga effekter. De
            bidrar också till försurning, kvävemättnad i mark och vatten och
            därmed övergödning, bildning och marknära ozon som skadar växtlighet
            och förstärker växthuseffekten samt, vad gäller särskilt dikväveoxid,
            nedbrytning av det stratosfäriska ozonskiktet. Koldioxiden har
            betydelse inte bara som växthusgas utan också som symbol i den
            internationella klimatvården. Vi måste se till att våra utsläpp
            inte överstiger den nivå de hade under det valda basåret. Om basåret
            är
          </note>
          <note>
            1987, som moderaterna vill, är det inga svårigheter med utgångspunkt
            i tillgänglig, ej temperaturkorrigerad statistik. Mot den här
            bakgrunden har folkpartiet liberalerna i reservation
          </note>
          <note>
            10, som jag yrkar bifall till, begärt en konsekvensbeskrivning
            av en mer ambitiös minskning av kväveoxidutsläppen, men instämmer
            i övrigt givetvis i propositionens klimatstrategi,
          </note>
          <note>
            En miljöstörning som också sprids genom luften är buller. Vi
            måste vara rädda om tystnaden, den är en del av vår livskvalitet.
            Därför var det en betydelsefull markering som riksdagen på initiativ
            av folkpartiet liberalerna gjorde i höstas med uppdraget till
            regeringen att skyndsamt utarbeta en samlad aktionsplan mot buller.
            I utskottet fick vi då veta att det arbetet redan pågick. Trots
            det tillgodoser inte propositionen riksdagens krav.
          </note>
          <note>
            Regeringens åtgärder mot buller sker tydligen i det tysta. I
            stället för en samlad aktionsplan väljer regeringen att fördela
            ett sektorsansvar för bullerfrågorna, något som vi utgått från
            som en etablerad självklarhet. En bullerstörd människa frågar
            inte vilken sektorsmyndighet som har ansvar för den upplevda störningen
            utan kräver med all rätt samlade åtgärder mot störd nattsömn,
            nedsatt arbetsförmåga eller svårigheter att kommunicera.
          </note>
          <note>
            Buller är ett av de mest försummade miljöproblemen. Åtgärder
            mot buller är väldigt dyra kanske någon invänder. Ja visst, men
            samhällsekonomiskt är det förmodligen ännu dyrare att inte ta
            krafttag mot buller, som miljontals människor drabbas av. Många
            människor är t.o.m.
          </note>
          <note>
            handikappade av överkänslighet för buller. De måste mötas med
            samma respekt som rörelsehindrade och allergiker. Om regeringen
            saknar idéer om bulleråtgärder så går det bra att läsa folkpartiet
            liberalernas motioner. Där bjuder vi på underlag för den samlade
            aktionsplan som riksdagen nu på nytt kräver.
          </note>
          <note>
            I miljöpolitiken förfogar vi över en arsenal av styrmedel. Där
            finns hela skalan från förbud och tillståndsprövning via ekonomiska
            styrmedel till internationellt samarbete, planering, det nya styrmedel
            som nu lanseras -- miljökvalitens normer -- forskning, teknisk
            utveckling, utbildning, administrativa och inte minst information
            som är ett ofta förbisett, konstnadseffektivt styrmedel. Låt oss
            i stället använda benämningen styrinstrument och konstatera att
            de -- liksom instrumenten i en symfoniorkester -- måste vara samstämda
            för att resultatet skall bli harmoniskt. Partituret för miljösymfonin
            är den miljöpolitik som vi genomför här i Sverige och internationellt.
            Den symfonin får inte bli ofullbordad.
          </note>
          <note>
            Ekonomiska styrmedel kan vara styrande, finansierande och informerande.
            Finansieringen kan avse särskilda åtgärder eller vara en del av
            skattebasen. Styrande avgifter syftar enkelt uttryckt till att
            bli överflödiga, medan informerande avgifter översätter samhällsekonomiska
            kostnader till företagskostnader eller privatekonomiska kostnader.
          </note>
          <note>
            Ekonomiska styrmedel bygger på att vi kan sätta pris på miljön.
            En sådan prissättning utgår från värderingar, och den måste därför
            ytterst bygga på politiska beslut. Målet är att priset på en vara
            skall avspegla hela den resursuppoffring som krävs, inte bara
            för att producera och distribuera varan utan också för att ta
            hand om varan när den har blivit avfall. Konsumenternas efterfrågan
            skall sedan styra produktionens inriktning, varför det är viktigt
            att priset ger en rättvisande bild av den samlade resursuppoffringen.
          </note>
          <note>
            För oss liberaler, som i över 20 år funderat på ekonomiska styrmedel,
            står det helt klart att tillämpningarna ofta är svåra. Det får
            inte hindra användningen. Tvärtom måste vi utveckla användingen
            av ekonomiska styrmedel, såsom folkpartiet liberalerna föreslagit
            i många år och nu framhåller i en rad motionsyrkanden och reservationer,
            bl.a. reservationerna 14 och 60, som jag yrkar bifall till.
          </note>
          <note>
            Miljölagstiftningen är det grundläggande styrmedlet, som miljöskyddskommittén
            nu utreder.
          </note>
          <note>
            Det första delbetänkandet fick en både glädjande och förvånande
            behandling av regeringen, som gav den socialdemokratiska kommittémajoriteten
            rejäl bakläxa och i stället tog upp reservanternas förslag på
            en rad viktiga punkter. I en samordnad miljölagstiftning, i en
            miljöbalk, skall naturresurslagen, vattenlagen och lagen om kemiska
            produkter kunna ingå. Frågan om talerätt och miljöombudsman skall
            utredas vidare. Det innebär att regeringen på en rad punkter stöder
            den reservation i kommittén som bl.a. folkpartiet liberalerna
            står bakom. Nu har jordbruksutskottet enhälligt sagt att också
            strålskyddslagen och lagen om kärnteknik verksamhet skall tas
            upp i det fortsatta utredningsarbetet. För att använda ett populärt
            ord: Bingo! Det blev alltså full utdelning för den linje vi har
            följt i detta utredningsarbete.
          </note>
          <note>
            Folkpartiet liberalerna har länge förordat en återvinningslag
            med generella krav på återvinning och begränsning av avfall. Den
            skulle kunna påskynda utvecklingen mot en nödvändig resurssnål
            teknologi samt slutna system vid tillverkning och produktutformning,
            som underlättar återvinning och avfallsbehandling.
          </note>
          <note>
            På hemmaplan liksom globalt är naturvården en hjärtefråga för
            folkpartiet liberalerna. Den biologiska mångfalden, änglamarkerna,
            de orörda älvarna, urskogarna och kulturlandskapet måste bevaras
            för framtiden. Då duger det inte att, som regeringen, pruta på
            anslaget till markförvärv. Den prutningen fick inte ens stöd av
            regeringens egna företrädare i utskottet. Det behövs mer kunskap,
            ökade anslag och striktare regler. Det här kommer
          </note>
          <note>
            Lars Ernestam att säga mer om senare i dagens debatt. Jag nöjer
            mig nu med att yrka bifall till reservationerna 164, 168 och 227.
          </note>
          <note>
            I reservation 227 kräver vi bl.a. att naturvårdsverket skall
            slippa pruta 15 milj.kr. på miljöforskning om bl.a. kalkning.
            På regeringens förslag skall vi nu införa miljökonsekvens beskrivningar.
            Man skall ju leva som man lär.
          </note>
          <note>
            Därför vill jag be miljöministern om en konsekvensebeskrivning
            av den prutningen. Vilka angelägna forskningsprojekt måste läggas
            ner?
          </note>
          <note>
            Vilka forskare är det som på grund av brist på pengar får sparken
            om en månad?
          </note>
          <note>
            Avslutningsvis, fru talman, vill jag upprepa och komplettera
            folkpartiet liberalernas yrkanden om bifall till reservationerna
            2, 10, 14, 29, 60, 164, 168
          </note>
          <note>
            och 227. Av hänsyn till kammarens arbetssituation avstår jag
            från yrkanden på våra övriga reservationer.
          </note>
          <note type="speaker">
            Anf. 6 ANNIKA ÅHNBERG (v):
          </note>
          <note>
            Fru talman! Vad tjänar det till om någon vinner hela världen
            men förlorar sin själ. I den rika delen av världen håller vi på
            att förlora vår själ och inte bara vår själ utan också vår framtid,
            och inte bara vår framtid utan hela världens framtid. I den rika
            delen av världen, som ju vi tillhör, drunknar vi i materiell välfärd
            och i avfallet som denna materiella välfärd ger upphov till utan
            att vi för den skull blir så mycket lyckligare. I den fattiga
            delen av världen kämpar människor för att överleva från en dag
            till en annan. Naturligtvis är det här en generalisering. Det
            finns givetvis också inom varje land stora skillnader. I tredje
            världens länder finns det rika människor som konsumerar mer än
            vad vi gör, och det finns fattiga människor i vår del av världen,
            i vårt land, som ännu inte har nått upp till en materiell välfärd
            som kan anses vara rimlig.
          </note>
          <note>
            Egentligen tycker jag att detta är ett uttryck för att miljöfrågor,
            miljöpolitik, i sig också handlar väldigt mycket om de gamla vanliga
            frågorna, om hur vi fördelar jordens resurser, om vem som är fattig
            eller rik och vem som har makten. Den har som har makten över
            ekonomin och andra resurser i ett samhälle är den som kan förbruka
            världens resurser och missbruka miljön.
          </note>
          <note>
            Från 1950-talet och fram till nu har vi lyckats förbruka lika
            mycket av världens resurser som alla mänsklighetens generationer
            innan dess hade gjort av med. Detta är någonting som vi har all
            anledning att fundera över.
          </note>
          <note>
            Jag tror att det hos människor i vår del av världen finns en
            mycket stor beredskap att vara med och dra sitt strå till stacken
            för att åstadkomma ett bättre förhållningssätt när det gäller
            miljön och för en jämnare fördelning av världens resurser. Men
            detta förutsätter att det som man gör för egen del har en mening,
            att det verkligen hjälper. Man kan samla in papper eller återvinna
            glas eller batterier för att sedan upptäcka att det ändå hamnar
            på soptippen. Det är ju inte ett meningsfullt bidrag till miljökampen
            utan någon sorts terapi, där vi intalar oss själva att vi gör
            någonting bra, trots att det i själva verket inte är så. Därför
            tror jag att människor känner maktlöshet i vår del av världen.
          </note>
          <note>
            Man ser problemställningarna och vill göra någonting åt dem,
            men man känner maktlöshet, man tycker att det är så litet som
            man kan göra själv. Jag tror att det som människor egentligen
            begär av sina politiska makthavare är att makthavarna skall åstadkomma
            de strukturer som möjliggör för den enskilda människan att ge
            ett meningsfullt bidrag till skapandet av en bättre värld.
          </note>
          <note>
            Om vi betraktar den hittills förda miljöpolitiken i det perspektivet,
            måste vi konstatera att den är ett misslyckande. Naturligtvis
            har det parti som utövat regeringsansvaret det största politiska
            ansvaret, men ett mycket tungt ansvar vilar enligt min mening
            på de ekonomiska makthavare inom näringslivet som ständigt protesterar
            vid varje försök att ställa hårdare krav och införa strängare
            restriktioner.
          </note>
          <note>
            Ofta vinner dessa protester gehör inom den politiska högern.
          </note>
          <note>
            Alla vackra ord, utredningar och pappersmassor kan faktiskt inte
            dölja att vi inte har kommit särskilt långt när det gäller att
            åtgärda miljöproblemen. Vi har uppnått en medvetenhet om att problemen
            finns. Denna medvetenhet saknades för bara 20 år sedan, men så
            mycket längre har vi faktiskt inte kommit. Ett enda exempel: Om
            utsläppen minskas i enlighet med de uppgjorda planerna, vilket
            inte är särskilt troligt, kommer markförsurningen i Europa enligt
            nya undersökningsresultat ändå år 2040 att leda till kraftigt
            försurad mark på en yta som är fyra gånger så stor som den i dag.
            Det talas om mycket låga pH-värden, bortåt 3,8, i många områden.
          </note>
          <note>
            Undersökningarna visar att utsläppen av svaveldioxid på kort
            sikt måste reduceras med 60--
          </note>
          <note>
            80 %. Nästan halva Europa tar i dag emot utsläpp av försurande
            ämnen som är mer än vad naturen tål.
          </note>
          <note>
            Jag vet naturligtvis att om man står tillräckligt länge och ropar
            att vargen kommer, orkar ingen reagera den dagen vargen är här.
            Kanske är det därför som regeringen valt att i sin proposition
            måla med glada färger och tala mycket om det som vi faktiskt har
            uppnått i vårt land och mindre om de oerhörda problem som återstår.
            Men jag menar att vi inte heller kan ställa oss och sjunga Ingen
            rädder för vargen här, när vargen faktiskt hela tiden nafsar oss
            i hasorna. Kanske nafsar den inte oss i hasorna i så hög utsträckning
            som den nafsar människor i tredje världens länder. Vi ser och
            hör varje dag i media hur fruktansvärd situationen är i många
            länder.
          </note>
          <note>
            Den avskalade sanningen är att vi inte har lyckats vända utvecklingen.
            Miljöfrågorna handlar om mål och vi har ägnat lång tid i utskottet
            åt att diskutera mål i termer av siffror och procentsatser. Men
            det handlar också om medel. Vi har tyvärr inte i utskottet hunnit
            föra en ingående diskussion, som vi borde ha gjort, om de medel
            som numera diskuteras alltmer, t.ex. miljöavgifter. Men jag kan
            se när jag studerar alla de motioner som innehåller förslag om
            miljöavgifter, att om man skulle använda miljöavgifter på det
            sättet, kommer vi att få en samhällsbyråkrati och ett regleringssystem
            som överskrider allt vi hittills har skådat. Vi kommer dessutom
            inte att ha en aning om vilka de sammantagna effekterna av alla
            dessa skilda avgifter skulle bli. Hur man skall använda miljöavgifter
            för att ge dem styrande effekter och hur man skall återföra de
            medel man tar in via miljöavgifter för att ge också dem en styrande
            effekt är någonting som jag å det djupaste beklagar att vi inte
            har hunnit föra en ingående diskussion om. Det är detta som jag
            tycker är en av de viktigaste frågorna, som vi borde diskutera.
          </note>
          <note>
            Utsläppsrätter har tidigare tagits upp. Inte heller dessa har
            vi egentligen hunnit diskutera. Vi har inte i utskottet hunnit
            ta reda på vilka erfarenheter man har gjort i de länder där man
            har börjat försöka tillämpa utsläppsrätter. Jag är inte så övertygad
            som moderaternas Ivar Virgin om att resultatet alltid har varit
            positivt, därmed inte sagt att man totalt skall döma ut den här
            metoden. Men vi skulle ha behövt diskutera den mer genomgående.
          </note>
          <note>
            Inte heller har vi, trots den oerhörda mängd arbete vi har lagt
            ner på miljöpolitiken och trots de oerhörda papperskvantiteter
            vi har haft att försöka ta oss fram igenom, diskutera de viktigaste
            miljöfrågorna. Vi vet alla att en del av dem behandlas vid helt
            andra tillfällen i den här församlingen, t.ex. Öresundsbron, som
            enligt min mening är en av de viktigaste miljöfrågor vi har att
            ta ställning till. Den tog vi i jordbruksutskottet oss inte ens
            tid att bereda för riksdagens räkning, så att riksdagen när beslutet
            om Öresundsbron skall fattas kunde ha ett underlag som rör miljöeffekterna
            av detta projekt. Ändå är miljöeffekterna de som har diskuterats
            mest. Jag tycker att det är skandalöst att vi under sken av att
            behandla viktiga miljöpolitiska frågor inte hinner behandla de
            verkligt aktuella och viktiga miljöpolitiska frågorna.
          </note>
          <note>
            Inte heller energipolitiken, som också har viktiga miljöaspekter,
            har vi diskuterat i vårt utskott. Den frågan kommer att bli föremål
            för diskussion en annan gång här i kammaren.
          </note>
          <note>
            Jag tror att det här sättet att spalta upp verkligheten, att
            ena dagen slå på stora trumman här i riksdagen och tala om hur
            oerhört viktig miljöpolitiken är och nästa dag diskutera sådana
            projekt som Öresundbron som om problemen inte fanns, bidrar till
            att förstärka känslan av maktlöshet, av obönhörlighet inför utvecklingen,
            som många människor i vårt samhälle känner.
          </note>
          <note>
            Att målet för kvävereduktionen inte uppfyllts har vi också konstaterat
            i utskottet. Men vi har inte heller där hunnit ha en ingående
            diskussion, som vi borde ha haft, för att skaffa oss ett eget
            faktaunderlag och verkligen tränga in i och analysera den här
            problematiken. Enligt vänsterpartiets mening beror det problemet
            i vårt land i mycket hög grad på vägtrafikens utsläpp. Det är
            därför helt otillräckligt att ha en diskussion enbart om hårda
            mål och inte diskutera hur vi skall nå dem, vilka medel vi skall
            använda när det gäller trafikpolitiken. Jag tycker att det borgerliga
            blocket, åtminstone moderaterna, som har föreslagit detta, vill
            slå blå dunster i ögonen på människor, när man talar om att sätta
            mycket hårda krav på en kvävereduktion samtidigt som man, i nästa
            mening säger att detta kommer att uppnås därför att tekniken kommer
            att bli så mycket bättre, motorerna kommer att bli så mycket energisnålare.
            Därför kan vi fortsätta med den typ av trafiksystem som vi har.
            Vi kan fortsätta att åka bil, för det kommer att lösa sig ändå.
            När man konstaterar faktum faller de vackra blå illusionerna ihop
            som en sprucken ballong, till en liten blå trasa och det visar
            sig att de inte höll för verkligheten.
          </note>
          <note>
            Vi är över huvud taget ofta överens. Alla är överens om hur viktig
            miljöpolitiken är. Men när man skrapar på enigheten, visar det
            sig att den inte är särskilt djup. Jag tycker att det sätt som
            vi hanterar miljöpolitiken på i vårt samhälle speglar avsaknaden
            av visioner av det samhälle man vill bygga. Det speglar en sorts
            nyttomoral, där man säger att det faktum att det blev på ett visst
            sätt också är ett bevis på att det var det enda riktiga.
          </note>
          <note>
            Det faktum att vi åker så mycket bil, att vi har ett sådant trafiksystem,
            skulle också bevisa att det är det riktiga.
          </note>
          <note>
            Men det finns alltid val. Vi måste göra de grundläggande valen
            och vi måste börja nu. Det finns alltid olika tänkbara lösningar
            som avgör vilka val vi kommer att ha i framtiden. Det kommer aldrig
            att vara konfliktfritt att välja de lösningarna, precis som det
            aldrig var konfliktfritt när den sociala välfärden växte fram
            i vårt land.
          </note>
          <note>
            Näringslivets toppar sade aldrig att nu har vi tjänat tillräckligt
            med pengar, nu kan ni få ta resten och göra litet social välfärd
            för. Det var en utveckling som tvingades fram, för det fanns en
            vision om ett annat samhälle. Det fanns en politisk styrka och
            en kraft att arbeta i den visionens riktning. På samma sätt menar
            vi i vänsterpartiet att man måste se miljökampen som en förlängning
            av den kamp för social välfärd som arbetarrörelsen en gång inledde.
          </note>
          <note>
            På samma målmedvetna sätt måste miljöförbättringarna drivas fram,
            i konflikt med dem som har den ekonomiska makten.
          </note>
          <note>
            Arbetarrörelsens urspungliga kamp var i hög grad en kamp för
            en bättre livssituation. Men det var också en kamp för människans
            värdighet, för att hon skulle få utrymme att utveckla sin kreativitet,
            sin fantasi och sin mänskliga förmåga, samt för att alla människor
            skulle mötas av respekt. Vi nådde det ena i övermått. Men vart
            tog den andra dimensionen av kampen vägen? Jag vill påstå att
            vi inom arbetarrörelsen i hög grad har förlorat vår själ. Konsumtionen
            kommer aldrig att vara nog. Vi kommer aldrig att kunna döva den
            längtan vi har inom oss efter någonting bortom bergen, som Dan
          </note>
          <note>
            Andersson skrev. Vi kommer aldrig att kunna mätta denna längtan
            med konsumtion, för den handlar i grunden om någonting annat.
            Den handlar om att vara delaktig i skapandet av en bättre värld,
            inte bara var och en för sig själv, utan för oss alla, en värld
            som inbegriper solidaritet också för människorna i de fattiga
            länderna och som inbegriper framtiden.
          </note>
          <note>
            Men vårt samhälle erbjuder inte så många möjligheter för människorna
            att uttrycka denna längtan. Hur skall vi kunna hävda denna längtan
            mot t.ex. en reklam- och marknadsföringsbudget som i detta samhälle
            tangerar 30 miljarder per år?
          </note>
          <note>
            Vi kan som vuxna, när vi betraktar barnens värld, se att barnen
            blir utsatta för reklam och lurade till en konsumtion som egentligen
            inte ger dem någonting. Varje år lanseras nya leksaker som finns
            i tusentals olika varianter. Men varför genomskådar vi det inte
            när det gäller vuxenvärlden? Varför ser vi inte att vi är utsatta
            för precis samma mekanismer? Varför orkar vi inte motstå dem?
            Jag tror att det är här det politiska ansvaret kommer in, ansvaret
            att formulera bärkraftiga visioner som gör människor delaktiga
            i det grundläggande arbetet för en bättre värld.
          </note>
          <note>
            Det är mycket i det som rör miljöpolitiken som nu är i stöpsleven
            i vårt samhälle; lagstiftning, det internationella samarbetet.
            På många områden har vi i utskottet kunnat konstatera att det
            sägs att den ena eller den andra frågan just nu utreds eller bearbetas
            inom kommitté. Detta gör det också svårt att komma till klara
            ställningstaganden i miljöpolitiken.
          </note>
          <note>
            Utredningar kan naturligtvis vara banbrytande. De kan leda till
            att vi slår in på nya vägar. Men det kan också vara så, att man
            när det gäller dessa utredningar egentligen bara lägger locket
            på.
          </note>
          <note>
            Under en tid för man undan en viktig diskussion från dagordningen
            och sedan blir det aldrig något klargörande beslut.
          </note>
          <note>
            Jag känner en viss oro för att det som kommer att hända med de
            många miljöfrågor som för närvarande behandlas i olika kommittéer
            är just det senare. Jag är alltså orolig för att utredningarna
            kommer att urvattnas och förvanskas och för att de aldrig kommer
            att leda till den brytning med detta samhälle som vi nu måste
            få till stånd för att det skall vara möjligt att bearbeta miljöproblemen.
          </note>
          <note>
            Den grundläggande uppgift som vi står inför är att vi bryter
            med denna maktlöshet, denna kollektiva ansvarslöshet. Det gäller
            att få till stånd en vändning, så att det i stället blir ett gemensamt
            ansvarstagande, en solidaritet, inför framtiden.
          </note>
          <note>
            Det är bl.a. därför, men också maktfrågorna är viktiga, som vi
            i vänsterpartiet har motionerat om en utökad talerätt i miljöärenden
            såväl för enskilda som för organisationer.
          </note>
          <note>
            Det är också därför som vi har krävt större resurser och ett
            mera intensivt arbete från naturvårdsverkets sida när det gäller
            att informera människor. Kunskapen om miljöproblem utgör ju också
            en del när det gäller detta med att skaffa sig makt över hanteringen
            av miljöproplemen.
          </note>
          <note>
            Det är också därför som vi har krävt att kemikalieinspektionen
            skall få utökade resurser.
          </note>
          <note>
            Dessutom behövs det en tuffare lagstiftning. När man från kemikalieinspektionens
            sida ger sig på myggmedel är det inte utan att människor känner
            att man då verkligen silar mygg och sväljer elefanter. Väljer
            man den typen av områden därför att det är lättare att rå på dessa
            än det är att rå på de riktigt stora makthavarna?
          </note>
          <note>
            Det är också därför som vi har krävt utökade fackliga befogenheter,
            och då inte bara när det gäller den inre arbetsmiljön utan också
            när det gäller den yttre miljön. Att vara arbetare, t.ex. på en
            fabrik där en produkt tillverkas som är skadlig för miljön, och
            att stå i fabriken dag ut och dag in och tillverka denna produkt
            utan att ha sådan makt att man kan ifrågasätta tillverkningen,
            det är verligen detsamma som att ta ifrån människan hennes grundläggande
            möjligheter att vara med och förbättra miljön.
          </note>
          <note>
            Mot den bakgrunden vill jag gärna säga, fru talman, att jag känner
            mig djupt upprörd över att vi inte har fått något gehör för den
            motion där det krävs utökade fackliga befogenheter, där det krävs
            möjligheter för de anställda inom industrin och andra verksamheter
            att påverka inte bara sin egen arbetsmiljö utan också vad som
            produceras, där det talas om hur detta påverkar den yttre miljön
            samt där det talas om hur det kommer att fungera när produkten
            en gång skall hanteras som avfall.
          </note>
          <note>
            I maktperspektivet tycker jag att också frågan om den internationella
            anpassningen t.ex. till EG
          </note>
          <note>
            kommer med i bilden. Enligt min mening visar man från svensk
            sida ofta en sorts uppgivenhet. Någon har sagt, och det tycker
            jag är bra sagt, att Sverige i själva verket är mera EG-anpassat
            än vad många
          </note>
          <note>
            EG-länder är. Även här tycker jag mig märka en tydlig attitydskillnad
            mellan den politiska högern och den politiska vänstern. Den politiska
            högern säger gärna att vi måste ansluta oss till EGs system, med
            hänvisning till den eller den anledningen.
          </note>
          <note>
            Moderaterna har här t.ex. föreslagit att Sverige skall invänta
            EGs system för miljömärkning och att vi sedan skall ansluta oss
            till detta. Men det är uppenbart att EG-länderna inte hanterar
            den saken på det sättet. I västra Tyskland finns det sedan länge
            ett miljömärkningssystem. Man har ett märke med en blå ängel.
            I många av EG-länderna har man inte ansett sig hindrade av att
            EG arbetar på ett system.
          </note>
          <note>
            Man har inte ansett sig hindrade i det egna arbetet att gå snabbare
            fram. Jag tycker att EG-
          </note>
          <note>
            anpassningen misstänkt ofta används som ett skäl för att fördröja
            det egna svenska arbetet när det gäller att åstadkomma större
            miljöambitioner.
          </note>
          <note>
            När det gäller de globala perspektivet -- som ju är oerhört viktigt,
            eftersom det inte är möjligt att lösa miljöproblemen inom ett
            lands gränser -- handlar det naturligtvis om det som jag har talat
            mycket om. Vi måste alltså ställa om vår egen konsumtion.
          </note>
          <note>
            Men vi måste också bidra till en utveckling när det gäller teknik
            och kunnande i andra länder.
          </note>
          <note>
            Självfallet handlar det också om att vi måste arbeta för skärpta
            internationella konventioner och för att kraven på övervakningen
            av dessa uppfylls.
          </note>
          <note>
            Men i mycket hög grad handlar det också om handelspolitik. Det
            är en aspekt som vi hittills har diskuterat alldeles för litet.
            Vi i vänsterpartiet anser att det i en tid då den internationella
            handeln ökar är nödvändigt att miljödiskussionen i detta sammanhang
            får en väsentligt större tyngd. Vi menar att Sverige har ett stort
            ansvar när det gäller att driva på den diskussionen.
          </note>
          <note>
            Jag sade tidigare att det kan finnas en stor enighet kring miljöpolitiken.
            Naturligtvis finns det också en djup enighet om det nödvändiga
            med att vidta åtgärder beträffande miljöproblemen. Men det finns
            också en skenbar enighet, och denna borde vi i utskottet ha hunnit
            diskutera mera. Man använder samma begrepp. Men egentligen avses
            helt olika saker. Substitutionsprincipen är ett sådant exempel.
            För ett parti, moderaterna, innebär det här begreppet att det
            är samhällets myndigheter som har ansvaret för informationen om
            vilka produkter som är bättre eller sämre och om vilka som bör
            bytas ut. Men enligt oss i vänsterpartiet innebär detta begrepp
            självfallet att ansvaret fullt ut vilar på den som producerar
            eller importerar en produkt. Det är denne ansvarige som själv
            skall se till att en produkt byts ut. Det faktum att naturvårdsverket
            och kemikalieinspektionen nu får arbeta väldigt mycket med det
            s.k.
          </note>
          <note>
            begränsningsuppdraget är ju ett bevis på att denna princip långt
            ifrån har kommit att tillämpas.
          </note>
          <note>
            Ja, det är mycket som vi i jordbruksutskottet inte har hunnit
            diskutera. Jag måste instämma i den kritik som har framförts i
            det här sammanhanget.
          </note>
          <note>
            Om propositionen inte hade varit utformad som den är och om man
            hade låtit bli att ta upp så oerhört många viktiga frågor samtidigt,
            skulle vi i själva verket ha haft mycket större möjligheter att
            arbeta med miljöpolitiken. Miljöfrågornas betydelse kan ju inte
            mätas utifrån tjockleken på de buntar som föreläggs riksdagen,
            utan den måste mätas i förhållande till hur ofta miljöperspektivet
            finns med i de diskussioner som vi för i samband med riksdagsarbetet.
            Tyvärr är det fortfarande så, att miljöfrågorna föses undan och
            buntas ihop för att sedan behandlas i ett sammanhang. Därigenom
            får man alltför litet tid för miljöfrågorna i förhållande till
            den tid som avsätts för andra diskussioner här i kammaren.
          </note>
          <note>
            De många yrkandena och reservationerna är naturligtvis i hög
            grad ett uttryck för ett missnöje med förslagen i propositionen.
            Men de är också, det vill jag påstå, ett uttryck för att det saknas
            en helhetssyn -- en brist som kommer sig av att vi har tvingats
            hantera miljöfrågorna på det här sättet.
          </note>
          <note>
            Jag hoppas, fru talman, att riksdagen aldrig mera skall behöva
            uppleva att ett ärende på miljöpolitikens område är utformat på
            detta sätt.
          </note>
          <note>
            I detta mitt första anförande i den här debatten yrkar jag bifall
            till reservationerna 4, 47 och 50.
          </note>
          <note>
            Men givetvis står vi i vänsterpartiet bakom alla de reservationer
            som vi har varit med om att underteckna. Vi kommer dock inte att
            yrka bifall till alla på grund av tidsbristen. Våra andra företrädare
            kommer senare i debatten att återkomma till olika områden. De
            kommer då att yrka bifall till de reservationer som vi finner
            att det är särskilt viktigt att lyfta fram.
          </note>
          <note>
            Avslutningsvis, fru talman, vill jag säga följande.
          </note>
          <note>
            Naturligtvis kan man gripas av en känsla av uppgivenhet inför
            de oerhört stora miljöproblemen. Om jag skulle våga mig på att
            göra en alldeles oerhört förenklad indelning av människorna --
            det är då inte fråga om ett försök att göra en ny klassanalys
            -- i förhållande till miljöproblematiken, måste jag säga att jag
            tycker mig finna å ena sidan pessimistiska optimister och å andra
            sidan optimiska pessimister. De senare är fullkomligt övertygade
            om att vi i rasande takt närmar oss undergången. Men de senare
            är optimistiska i den meningen att de ständigt finner bekräftelser
            på denna sin undergångsteori. Den förra kategorin därmot, som
            jag själv gärna vill räknas till, dvs. de pessimistiska optimisterna,
            är alla vi som tror att människan kan förändra denna värld, att
            människan kan få bukt med miljöproblemen, och som samtidigt vet
            att detta är oerhört svårt att åstadkomma.
          </note>
          <note>
            Tanken på att alla miljöproblem som vi står inför är effekter
            av det mänskliga handlandet leder naturligtvis till en kollektiv
            känsla av skam. Men den leder också till att vi ser en strimma
            av hopp.
          </note>
          <note>
            Om miljöproblemen vore effekter av opåverkbara naturkatastrofer,
            skulle det kanske finnas skäl för den allra mest grundläggande
            pessimismen. Men vi vet ju att miljöproblemen är orsakade av människan.
            Då måste vi nästa sekund ha klart för oss att människan kan åtgärda
            detta. Dessutom vet vi att tekniken, kunnandet och resurserna
            finns.
          </note>
          <note>
            Vidare finns det nu också en medvetenhet, något som ännu är ganska
            nytt. Det som återstår för oss och som inte är lätt men som är
            möjligt är att samla allt detta och göra det till den bärande
            grunden för vårt fortsatta arbete för att förändra detta vårt
            samhälle och för att förändra världen.
          </note>
          <note type="speaker">
            Anf. 7 IVAR VIRGIN (m) replik:
          </note>
          <note>
            Fru talman! Annika Åhnberg tillhör de stimulerande debattörerna
            här i riksdagen. När hon talar om personligt ansvar och om engagemang
            i olika frågor, får man ibland en känsla av att hon är en sann
            konservativ. Men någon mening efteråt kommer det tal om starka
            politiska beslut, och då manas ändå bilden av socialismen fram.
            Med tanke på Annika Åhnbergs partitillhörighet tror jag nog att
            det är en mera korrekt bild.
          </note>
          <note>
            Vad socialismen har lyckats åstadkomma på miljöområdet har vi
            utomordentligt tydliga exempel på. Annika Åhnberg var inne på
            svavelutsläppen i olika delar av Europa. I södra delarna av Polen
            är nedfallet 1 700 kilo svavel per hektar. Vårt högsta värde ligger
            på mellan 20 och 30
          </note>
          <note>
            kilo. I det området vet vi att barn föds med missbildningar och
            sjukdomar som är direkt miljörelaterade. Det finns oerhörda effekter
            av miljöproblemen i det området. Vi kan konstatera att det är
            en direkt följd av valet av ekonomiskt system. Därför måste jag
            säga att jag tycker att det är oansvarigt att ändå i den politiska
            debatten framföra tanken att man vill ha ett annat ekonomiskt
            system. Det är den fria marknadsekonomin som ändå på något sätt
            har lyckats tackla miljöproblemen och som ändå visar på möjligheter
            att fortsätta att tackla miljöproblem på ett rimligt sätt. Detta
            är möjligt genom den ekonomisk-tekniska utveckling som sker inom
            marknadsekonomin. Man kan förstärka effekten genom ekonomiska
            stimulanser och olika typer av åtgärder.
          </note>
          <note>
            Annika Åhnberg var också inne på vårt miljömål när det gäller
            vägtrafiken. Man kan bara ge det mycket enkla exemplet att skulle
            alla bilar i dag ha katalytisk avgasrening, hade vi redan nått
            det miljömål som är uppsatt. Det visar ändå att det ligger väl
            inom våra möjligheter att uppnå de miljömål som är angivna i den
            reservation som
          </note>
          <note>
            Annika Åhnberg hänvisade till.
          </note>
          <note type="speaker">
            Anf. 8 ANNIKA ÅHNBERG (v) replik:
          </note>
          <note>
            Fru talman! Egentligen uppskattar jag väldigt mycket försöket
            att bygga på den mera ideologiska delen av miljödebatten. Det
            är någonting som jag tycker att vi tar oss alldeles för liten
            tid med.
          </note>
          <note>
            Jag har ingen annan mening än Ivar Virgin när det gäller de fruktansvärda
            konsekvenserna av de ekonomiska system som har tillämpats i Östeuropa.
          </note>
          <note>
            Men jag har naturligtvis en annan mening när det gäller det ideologiska
            perspektivet. Vi kan hålla på så här och lägga tyngder i varandras
            vågskålar. Jag kan säga att skövlingen av regnskogarna i
          </note>
          <note>
            Amazonas minsann inte är någon följd av en socialistisk planhushållningsekonomi
            utan av en ohämmad kapitalism, som också innebär att fackföreningsledare
            såsom Chico Mendes, försöker förena kampen för bättre sociala
            förhållanden med kampen för regnskogarna i Amazonas, mördas.
          </note>
          <note>
            Åtskilliga hundra personer har mördats i den delen av världen.
          </note>
          <note>
            Jag tror egentligen, fru talman, att vi inte gagnar vare sig
            miljön eller den ideologiska debatten genom att på det här sättet
            hålla på att lägga tyngder i varandras vågskålar för att försöka
            komma fram till vems elände som är störst. Vad vi måste inse är
            att det finns en politisk tomhänthet i dag. Det finns ingen renodlad
            marknadsekonomi som klarar miljöproblemen. Det finns inte heller
            någon renodlad planhushållningsekonomi som klarar miljöproblemen
            eller många andra problem.
          </note>
          <note>
            Vad vi har att försöka trassla oss fram i är ett ekonomiskt system,
            som visst kräver ett starkt samhälle -- det är jag alldeles övertygad
            om.
          </note>
          <note>
            Miljöavgiften, som moderaterna är väldigt förtjusta i, är uppenbart
            ett ingrepp i den fria marknadsekonomin, ingenting annat. Vi måste
            trassla oss fram i ett samhälle, som försöker bevara marknadsmekanismer
            och förena dem med ett starkt samhälle, som sätter ramar och gränser.
            Men till syvende og sidst står vi inför den fråga som är grundläggande
            för oss alla: Var går gränsen för hur mycket vi egentligen skall
            producera? Kan vi acceptera ett samhälle, som i sig har som mål
            att ständigt öka produktionen? Eller måste vi inte försöka ta
            steget över till ett samhälle, där man i någon mening bevarar
            resurserna och också försöker sätta upp andra mål och försöker
            få dessa mål att tränga in i det på marknadsekonomin baserade
            samhället? Annars kommer vi aldrig att kunna lösa problemen.
          </note>
          <note>
            Det här tycker jag är en viktig diskussion. Vi borde egentligen
            föra en sådan diskussion i mycket större utsträckning för att
            se i vilken mån den kan föra oss framåt och hjälpa oss att utveckla
            medlen för att tackla miljöproblemen.
          </note>
          <note type="speaker">
            Anf. 9 IVAR VIRGIN (m) replik:
          </note>
          <note>
            Fru talman! Annika Åhnberg frammanar bilden av en tillväxt, som
            är hämningslös, som hela tiden syftar till att åstadkomma nya
            produkter, fler produkter och som innebär ett ökat avfallsproblem.
          </note>
          <note>
            Det här är faktiskt en felaktig beskrivning av den utveckling
            som vi ser för närvarande. Tillväxten i de flesta av industriländerna
            har för närvarande en mycket kvalitativ inriktning. Det är förutsättningen
            för att vi skall få råd att satsa på katalytisk avgasrening av
            bilarna. Det är förutsättningen för att vi skall kunna lösa alla
            de miljöproblem som vi står inför. Jag är helt övertygad om att
            tillväxten under 80-talet har varit inriktad på just dessa områden.
            Under 90-talet kommer det att bli så i ännu högre grad. Men förutsättningen
            för att det skall kunna ske är att vi ger styrsignaler på det
            sätt som Annika Åhnberg talade om. Här har vi politiker ett ansvar
            att ge stimulanser, införa miljöavgifter i vissa fall och använda
            andra styrmetoder för att så att säga kompensera för de miljöeffekter
            som ekonomin åstadkommer. Det skall vi göra, det är rätt. Dock
            är jag helt övertygad om att den tillväxt som Annika Åhnberg är
            så rädd för i själva verket kommer att ta helt andra banor i en
            mycket mer miljövänlig riktning.
          </note>
          <note>
            Vi ser i dag möjligheter att i stort sett lösa varje miljöproblem.
            Det är bara så att kostnaden i vissa fall är så orimligt hög,
            att vi inte för närvarande klarar av att göra en sådan övergång
            som krävs. Vi måste göra det i en takt som ekonomin så att säga
            tål. Det här är en mycket viktig diskussion, men jag tycker att
            Annika Åhnberg gör en beskrivning av dagsläget som är felaktig.
          </note>
          <note type="speaker">
            Anf. 10 ANNIKA ÅHNBERG (v) replik:
          </note>
          <note>
            Fru talman! Det är uppenbart att här finns en skärningspunkt.
            Här skär sig åsikterna. Jag delar inte Ivar Virgins uppfattning.
          </note>
          <note>
            Med hänvisning till det enda exempel som jag själv gav just när
            det gäller stegringen av konsumtionen, att vi från 1950-talet
            och fram till nu har förbrukat lika mycket av jordens resurser
            som alla generationer dessförinnan har gjort, vill jag betona
            att det är helt uppenbart att vi inte kan fortsätta på detta sätt.
            Det är helt uppenbart att vi måste hitta mekanismer, som styr
            över från denna masskonsumtion till en mer immateriell konsumtion,
            där det är andra värden som vi får råd att konsumera, värden som
            vi i dag inte i särskilt hög grad längre har i vårt samhälle,
            därför att de har ätits upp av den ohejdade materiella konsumtionen.
          </note>
          <note>
            Den stora fråga som vi står inför är hur vi skall kunna skapa
            dessa mekanismer och hur vi skall kunna länka in det här kapitalistiskt
            dominerade samhället -- detta inte sagt som ett skällsord utan
            som en beskrivning av det produktionssystem som vi har -- i en
            sådan process. Lyckas vi inte hitta svaret, kommer vi aldrig att
            lyckas med att tackla miljöproblemen. Vi kommer heller aldrig
            att lyckas med att skapa en social utveckling, som är rimlig för
            människor i de länder det som i dag är de fattiga länderna i världen.
          </note>
          <note>
            Anf. 11 MARIANNE SAMUELSSON
          </note>
          <note>
            (mp):
          </note>
          <note>
            Fru talman! Det var en intressant liten debatt om marknadsekonomi
            kontra planekonomi. Min uppfattning är att vår enda chans att
            klara den miljösituation som vi står inför är att införa en grön
            ekonomi.
          </note>
          <note>
            Ivar Virgin berättade tydligt att om man skall klara detta, behöver
            man en stark ekonomisk tillväxt. Jag förmodar att vad han avsåg
            med marknadsekonomi fortfarande är den lilla begränsade del av
            världen där vi rika bor.
          </note>
          <note>
            ''Varje människa i västvärlden måste se sig själv som en säkerhetsrisk.
            Vår slösaktiga och resurskrävande livsstil är ett hot mot hela
            jordens miljö.'' Så säger doktor Maurice Strong, generalsekreterare
            för FNs konferens i Rio de
          </note>
          <note>
            Janeiro nästa år om världens miljö och utveckling.
          </note>
          <note>
            Han beskriver Riomötet som ''kanske mänsklighetens sista chans
            att styra in på en ekologiskt hållbar kurs''.
          </note>
          <note>
            Maurice Strong säger vidare: ''Miljön måste in i centrum för
            den ekonomiska politiken, och vi måste börja tänka på miljön vid
            vartenda beslut som vi fattar med anknytning till ekonomi, det
            kan gälla bilkörning eller kylskåp med freoner som förstör ozonlagret.''
          </note>
          <note>
            Maurice Strong rekommenderar också ''ett liv i avancerad anspråkslöshet''.
          </note>
          <note>
            Dessa uttalanden från Maurice Strong är mycket intressanta och
            väldigt viktiga. Jag anser att han har rätt.
          </note>
          <note>
            Jag upplever egentligen den här dagen som litet av en sorgens
            dag. Varför? Jo, i dag begraver 1988 års miljöriksdag miljöpolitiken,
            och det gör man genom att hantera miljöfrågorna på ett sätt som
            är helt oacceptabelt för en riksdag. Vi har tidigare krävt att
            det skulle inrättas ett särskilt miljöutskott.
          </note>
          <note>
            Detta krav fick vi inte gehör för. Om vi hade fått gehör, hade
            vi naturligtvis i detta miljöutskott kunnat behandla miljöpropositionen
            och alla nästan 900 yrkanden på ett betydligt mer seriöst sätt
            än vad jordbruksutskottet nu har gjort.
          </note>
          <note>
            Jag blir litet förvånad när jordbruksutskottets ordförande så
            kraftfullt talar om att han anser att hanteringen i utskottet
            var dålig. Med mitt naiva och nya sätt -- jag har ju inte varit
            med här så länge -- trodde jag att vice ordföranden och ordföranden
            i utskottet tillsammans hade att planera utskottsarbetet så att
            det blir ett en seriös behandling av de motioner och de betänkanden
            som läggs på riksdagens bord. Det är därför mycket förvånande
            när man både i masmedia och här i kammaren får höra att just utskottsordförandena
            är missnöjda med hanteringen av ärendet.
          </note>
          <note>
            Jag misstänkte nämligen att det var precis så här som majoriteten
            i riksdagen ville att miljöfrågorna skulle hanteras, exakt så
            här: hafsigt och utan någon som helst möjlighet att höja ribban.
            Vid ett flertal tillfällen försökte jag att trycka på för att
            ribban skulle höjas när det gäller miljöfrågorna, men vi fick
            ingen majoritet för detta.
          </note>
          <note>
            Det är lätt att säga att man har avgett motioner på område efter
            område. Men var finns viljan?
          </note>
          <note>
            Propositionen i sig var väl inte riktigt det som vi på miljösidan
            hade förväntat oss. Det är därför kanske inte så konstigt att
            det blev så många motionsyrkanden i anledning av propositionen.
          </note>
          <note>
            Det framgår klart och tydligt att när en proposition från regeringen
            inte innehåller det som riksdagen förväntar sig, blir det många
            motioner. Vi har ju också skjutit på en mängd seriöst behandlade
            ärenden som tidigare har legat på bordet. Dessa ärenden skulle
            ha en förenklad behandling i utskottet för att senare behandlas
            mer djupgående i samband med denna proposition. Så blev tyvärr
            icke fallet.
          </note>
          <note>
            Propositionen innehåller bl.a. regeringens förslag när det gäller
            den miljöpolitiska inriktningen:
          </note>
          <note>
            ''Arbetet för att trygga en livsmiljö för oss själva och kommande
            generationer påkallar nya konsumtionsmönster och en omläggning
            av livsstil.'' Det låter ju mycket bra, tycker jag. Men det är
            klart att om detta skall kunna förverkligas, måste också övriga
            beslut som skall fattas stämma överens med denna inriktning.
          </note>
          <note>
            Jag vill fråga regeringens representant vad man egentligen menar
            med en omläggning av livsstil. Är det en omläggning till mer bilåkande?
            Det har ju tidigare lagts fram förslag om höjd moms på järnvägstrafik
            och kollektivtrafik. Det har också fattats en rad nedläggningsbeslut
            vad gäller järnvägen. Detta kan knappast ses som en allvarligt
            menad omläggning av livsstil. Likaså framförs i tillväxtpropositionen
            förslag om nya kringleder runt storstäderna, vilket naturligtvis
            också stimulerar bilåkandet och gör det näst intill omöjligt att
            lägga om livsstil och åka kollektivt. Nu senast kom ett nytt förslag
            om en Öresundsbro. Är det också ett förslag som underlättar för
            oss att lägga om livsstil? Eller är det den nya jordbrukspolitiken
            som innebär en ny livsstil?
          </note>
          <note>
            Den nya jordbrukspolitiken leder till allt färre och större gårdsenheter
            med skogsplantering över stora delar av vårt kulturlandskap. Det
            står visserligen i propositionen att det kommer att ta tid innan
            effekterna av insatta åtgärder bli påtagliga.
          </note>
          <note>
            Ja, det är förvisso sant. Vi vet t.ex. att det tar lång tid innan
            man ser effekterna av en eventuell
          </note>
          <note>
            Öresundsbro. Det kan ta 10--15 år innan man märker att torskens
            reproduktionsförmåga har försvunnit. Likaså vet vi att ökningen
            av cancerfrekvensen inte märks omedelbart.
          </note>
          <note>
            Var det detta som regeringen ville med sin miljöpolitiska inriktning?
            Vi i miljöpartiet de gröna anser att det är just dessa felsatsningar
            som måste stoppas omedelbart om de miljömål som regeringen uppger
            innebär att regeringen vill förbättra miljön.
          </note>
          <note>
            Om vi människor i i-världen menar något med vår internationella
            solidaritet, som vi ofta talar varmt för, måste vi förändra vår
            livsstil.
          </note>
          <note>
            Utskottet anför att man som utgångspunkt skall ha kritiska belastningsgränser
            för miljön. Inte heller i detta sammanhang får man någon klar
            bild av vad som menas. Återställningen av Östersjön skall prioriteras.
            Jag skulle vilja veta hur.
          </note>
          <note>
            Jag hade en debatt med biståndsministern angående de 300 miljonerna
            som vi årligen satsar för att, som jag trodde, förbättra miljön
            i våra grannländer runt Östersjön. Det visade sig att ingenting
            av dessa pengar hade gått till miljösatsningar.
          </note>
          <note>
            Beträffande gränsöverskridande luftföroreningar vill jag säga
            följande:
          </note>
          <note>
            Svavelutsläppen skall minskas kraftigt, sägs det i propositionen.
            Detta får mig att tänka på den debatt som jag hade med Rune Molin
            angående utförsäljningen av beredskapsolja till Polen. Vi i
          </note>
          <note>
            Sverige hade beredskapsolja som hade så höga svavelhalter att
            den inte fick användas i Sverige.
          </note>
          <note>
            Vad hände då? Mitt under pågående Gulfkris, när oljepriset var
            som högst, såldes oljan till Polen. Jag tycker att detta är ett
            mycket inkonsekvent handlande.
          </note>
          <note>
            Vår motion om den s.k. 13-listan avfärdas med att den är orealistisk.
            Vi anser inte att den är orealistisk. Vi anser snarare att det
            måste vidtas åtgärder i enlighet med de krav som miljöpartiet
            ställer och med de tidsmarginaler som vi anger, för att man över
            huvud tagets skall klara av miljösituationen i världen.
          </note>
          <note>
            Trots att frågor som rör hänsynen till miljön och hushållningen
            med naturresurserna är klart övergripande behandlas de inte som
            sådana av riksdagen som beslutsfattande organ. Många håller med
            oss i miljöpartiet de gröna om att naturen faktiskt sätter gränser
            för samhällets verksamhet.
          </note>
          <note>
            Själva basen för välstånd är en god hushållning med naturens
            resurser. Ofta märks det inte omedelbart att miljöförstöringen
            leder till fattigdom. De negativa effekterna kommer många gånger
            långt efter det att naturens gränser har överskridits. Det tar,
            som jag sade tidigare, långt tid innan miljöförstöringen slår
            igenom i form av en försämrad hälsa och ett sämre materiellt välstånd.
          </note>
          <note>
            Försurningen av skogsmarken har pågått i decennier. Till att
            börja med kan skogsmarken försvara sig genom sin buffringsförmåga.
            Men till slut faller pH-värdet tvärt, och aluminium, som är giftigt
            för trädens rötter, löses ut. Nästa steg är de ekonomiska skadorna
            i form av minskad produktion av skogen. Vi märker den redan.
          </note>
          <note>
            Försaltning av bevattnad mark är också en smygande process. Saltkoncentrationen
            stiger, markstrukturen försämras, och skadorna blir till slut
            så svåra att marken måste överges som odlingsmark. På samma sätt
            är det med de globala miljöproblemen -- växthuseffekten och förstörelsen
            av ozonskiktet. När processen inleds märks den inte så mycket.
            Men på sikt blir de negativa konsekvenserna mycket stora.
          </note>
          <note>
            Men trots att det är lätt att se att miljön faktiskt sätter gränser
            för samhällets verksamhet, får vi i propositionen inte tillräckligt
            med konkreta gränser för när saker och ting skall vara åtgärdade.
          </note>
          <note>
            Samma problem finns när det gäller energiprocessen. Om miljöfrågan
            hade behandlats som en övergripande fråga hade regeringen lagt
            fram förslag om avveckling av kärnkraften och om stopp för användningen
            av fossila bränslen. Men eftersom andra intressen anses viktigare,
            skall kärnkraften i stället börja avvecklas när det går med hänsyn
            tagen till annat som anses viktigare.
          </note>
          <note>
            Vi anser att förståelsen för att miljöförstöringen är ett hot
            mot hälsa och bra levnadsstandard för kommande generationer saknas
            i det beslut som riksdagen har fattat. För att få miljöfrågorna
            att behandlas som överordnade och övergripande frågor måste miljön
            få sätta gränser för politik och samhällsutveckling på samma sätt
            som finanspolitiken gör det. Det är därför som det är så viktigt
            att riksdagen inrättar ett särskilt miljöutskott. Det måste till
            någon som har det överordnade ansvaret. Det märks mycket tydligt
            när man läser jordbruksutskottets betänkande hur många områden
            miljön går in på och hur många utskott som har varit berörda av
            de motioner som har väckts på miljöområdet. Om vi hade haft ett
            övergripande miljöutskott som hade haft ansvaret för dessa frågor
            hade den här miljöpropositionen och detta betänkande inte varit
            så svårlästa som de är. Men framför allt hade vi hunnit få en
            seriös behandling av frågan.
          </note>
          <note>
            Vi har i ett otal motioner ställt krav som vi anser behöver ställas
            för att vi över huvud taget skall klara av överlevnadsfrågorna.
            I stort sett alla har mer eller mindre avstyrkts av utskottets
            majoritet.
          </note>
          <note>
            Det är dock glädjande att vi på några få punkter har lyckats
            lägga ned så pass mycket tid att vi har kunnat enas i utskottet
            om skrivningar som är annorlunda än skrivningarna i propositionen.
          </note>
          <note>
            Vi i miljöpartiet de gröna anser att de här frågorna inte kan
            hanteras på det sättet som nu har skett. Vi yrkar därför på att
            detta ärende återremitteras till utskottet för vidare behandling.
            Det skulle ge utskottet möjlighet att, precis som har efterlysts
            av föregående talare, behandla ärendet mer seriöst och mer djupgående.
          </note>
          <note>
            Det finns i betänkandet en del ärenden som berör ekonomin. Därför
            anser vi att talmannen skall inkalla en urtima riksdag som skall
            behandla åtminstone ekonomifrågorna.
          </note>
          <note>
            Jag hoppas på att jag kan få en majoritet i kammaren för förslaget
            och att miljöfrågorna får den seriösa behandling som ett miljöutskott
            borde vara förtjänt av att kunna åstadkomma.
          </note>
          <note>
            Jag har förstått, i samband med de yrkanden som har lagts fram,
            att utskottet inte heller anser att riksdagen skall rösta och
            bestämma i dessa frågor.
          </note>
          <note>
            Bifall har yrkats till endast en eller två reservationer. Jag
            tycker att det är ytterst otillfredsställande. Jag tänker höra
            mig för litet om det går att få en återremiss av ärendet. I annat
            fall tänker jag ta upp frågan till diskussion med mina partikollegor,
            huruvuda inte riksdagen borde få ta ställning till varje enskild
            punkt i betänkandet. I så fall är det fråga om att yrka bifall
            till samtliga reservationer.
          </note>
          <note>
            Vi är fler talare på listan som kan göra samma yrkande vid ett
            senare tillfälle. Jag kommer att ta upp frågan så att vi återigen
            kan diskutera den. Den behandling som den absolut viktigaste frågan
            för denna riksdag faktiskt har fått i utskottet är helt otillfredsställande.
            Det har fler talare gett uttryck för.
          </note>
          <note>
            I detta anförande instämde Eva Goe s, Anna Horn af Rantzien,
            Åsa Domeij, Paul Ciszuk, Krister
          </note>
          <note>
            Skånberg, Lars Norberg, Kaj Nilsson, Kjell
          </note>
          <note>
            Dahlström, Eva Bengtsson, Elisabet Franzén, Carl
          </note>
          <note>
            Frick, Inger Schörling och Roy Ottosson (alla mp).
          </note>
          <note type="speaker">
            Anf. 12 KARL ERIK OLSSON (c) replik:
          </note>
          <note>
            Fru talman! Man kan bedriva miljöarbete på olika sätt i den här
            världen. Detta kverulerande anförande hade inte föranlett mig
            att begära replik om det inte hade varit för att utskottets personal
            och presidium blev direkt angripna.
          </note>
          <note>
            Jag har i mitt anförande kritiserat hanteringen av miljöfrågan.
            Jag menar att vi inte kan ha så här stora betänkanden i slutet
            av en mandatperiod. Vi måste fundera på hur det hela skall gå
            till, dela upp frågorna och ha en återkommande behandling av miljöfrågorna.
          </note>
          <note>
            Beträffande förslaget om återremiss kan jag garantera, jag tror
            att jag har hela riksdagen bakom mig, att vi kommer att fortsätta
            debatten om miljöfrågor även utan en återremiss. Detta är inte
            den sista gången som dessa frågor behandlas.
          </note>
          <note>
            Jag blev mycket upprörd när Marianne Samuelsson sade att detta
            arbete har utförts slarvigt och hafsigt.
          </note>
          <note>
            Vi har haft för kort tid, och det har varit för mycket att behandla.
            Vi behöver säkert, där kan jag hålla med Marianne Samuelsson,
            fundera över organisationen av utskottet och vårt sätt att hantera
            frågor både här i kammaren, i utskotten och i regeringskansliet.
          </note>
          <note>
            Men vad har miljöpartiet bidragit med under den tid ni har suttit
            i riksdagen? Har ni lagt några nya förslag? Knappast ett enda.
            Så gott som alla frågor som har diskuterats de tre senaste åren,
            diskuterades även innan ni kom in i riksdagen. Ni har tagit upp
            fler detaljer, skapat längre debatter, fler reservationer och,
            som Marianne Samuelsson sade, i ett otal motioner presenterat
            er syn. Det har ni också gjort i ett otal reservationer. Nu vill
            ni dessutom att vi skall använda en hel del tid till ett otal
            voteringar i kammaren.
          </note>
          <note>
            Jag vill gärna säga att jag inte kritiserar era ambitioner, men
            jag kritiserar sättet och förmågan att hantera dem. Man får inte
            förlora sig i detaljer.
          </note>
          <note>
            Ni har i det här sammanhanget hjälpt regeringen att komma bort
            från helhetssynen och de principiella ställningstagandena.
          </note>
          <note type="speaker">
            Anf. 13 ANNIKA ÅHNBERG (v) replik:
          </note>
          <note>
            Herr talman! Det händer onekligen ibland att man längtar efter
            att det skall inträffa oväntade saker i kammardebatten. Det gör
            det ju ganska sällan.
          </note>
          <note>
            Men det är inte precis den här sortens oväntade saker som jag
            går och längtar efter. Vad jag förstår måste detta med att begära
            återremiss vara ett hugskott som Marianne Samuelsson hastigt och
            lustigt i sista minuten kommit på. Det har annars funnits åtskilliga
            möjligheter att i utskottet under hanteringen ta upp denna fråga
            till diskussion.
          </note>
          <note>
            Jag kan i efterhand beklaga att vi inte inledde hanteringen av
            propositionen med att fundera över om det fanns möjligheter att
            skjuta upp delar av den till hösten och att behandla bara vissa
            delar nu.
          </note>
          <note>
            För min del beror det på min bristande erfarenhet.
          </note>
          <note>
            Jag hoppas att det inte kommer att bli så i framtiden. Men att
            nu i det här läget komma och begära återremiss anser jag vara
            mindre genomtänkt. Det finns ändock många punkter i detta betänkande
            som handlar om medel till myndigheter. Vi har t.ex. anslagit ytterligare
            pengar till naturvårdsverket för inköp av mark. Det är min bestämda
            uppfattning att vi gör miljöpolitiken och naturvården den största
            tjänsten genom att se till att myndigheterna får de resurserna,
            så att de fortast möjligt kan börja arbeta.
          </note>
          <note>
            Visst finns det mycket som vi borde ha diskuterat igenom mer
            noggrant. Det är ingenting som hindrar att vi tar upp diskussionen
            på nytt och för den vidare. Men att återremittera ärendet under
            ett förtäckt hot av att annars skall minsann miljöpartiet begära
            votering på alla sina reservationer . . . Jag skall inte riktigt
            säga vad jag tycker! Vi kommer inte från vänsterpartiets sida
            att yrka bifall till detta.
          </note>
          <note type="speaker">
            Anf. 14 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Miljöpartiet är ett nytt parti och kom in i riksdagen
            på grundval av att valet 1988 var ett miljöval och att miljöfrågorna
            bland folket ansågs vara viktiga. Jag tycker inte att det är så
            underligt om vi i miljöpartiet anser att detta inte har fått den
            seriösa behandling som det borde ha fått. Det är klart att jag
            borde ha yrkat tidigare. Men jag tror inte att jag hade fått utskottet
            med mig. Jag har inte suttit i utskottet så länge. Men vad jag
            har fått höra sedan jag kom in i utskottet är hur överbelastad
            utskottet är, hur sliten personalen är och hur snabbt vi måste
            behandla ärendena. Vi har nogsamt fått reda på att vi kan få 36
            sekunder på oss för varje yrkande som läggs fram. Som jag ser
            det innebär det naturligtvis att dessa viktiga frågor inte har
            fått den seriösa behandling som de borde ha fått.
          </note>
          <note>
            Det förvånar mig att Karl Erik Olsson kan påstå att vi inte har
            bidragit med något på miljösidan. I så fall är det ju underligt
            att det plötsligt blivit så många miljömotioner i riksdagen att
            vi inte ens hinner arbeta med dem seriöst. Vi har faktiskt lagt
            fram lagförslag som i stor utsträckning gäller den övergripande
            sidan och inte alls koncentrerat oss så mycket på detaljerna.
          </note>
          <note>
            Men vi har också skjutit på just dessa frågor ett flertal gånger
            genom en förenklad behandling.
          </note>
          <note>
            Utskottsutföranden och jag hade en annan gång en debatt här i
            kammaren, när jag ville skicka med vår biotoplag som ett yttrande.
            Jag skulle inte få ha med ett yttrande som såg ut på det sättet,
            för utskottet hade bestämt sig för att vi bara skulle skriva några
            få ord och tala om att vi snabbehandlade detta ärende.
          </note>
          <note>
            Hur skall man över huvud taget få upp miljöfrågorna i Sveriges
            riksdag, om man hanterar dem på detta vis? Detta är ju förvånande.
            I stort sett alla människor i landet anser att miljöfrågorna är
            mycket viktiga, men utskottet anser att det skall vara förenklad
            behandling, att man inte skall votera om reservationer. Och snart
            skall vi väl inte ens debattera frågorna i kammaren.
          </note>
          <note type="speaker">
            Anf. 15 ANNIKA ÅHNBERG (v) replik:
          </note>
          <note>
            Herr talman! Jag måste säga att jag tycker att det här delvis
            är en rätt pinsam diskussion. Det är pinsamt att se miljöpartiet
            reducera den oerhört viktiga miljödebatten till någon sorts procedurfråga.
          </note>
          <note>
            Jag delar uppfattningen att man mycket noga i utskottet -- och
            också från regeringens och kammarkansliets sida -- måste fundera
            över hur man kan förbättra hanteringen av miljöpolitiken.
          </note>
          <note>
            Jag tror att man inte kan beta av så många områden på en gång.
            När man tänker efter, visar det sig också att det som finns i
            denna proposition och i detta betänkande ändå sönderfaller i delar
            som mycket väl hade kunnat behandlas självständigt.
          </note>
          <note>
            Naturvården hade kunnat vara ett ärende som vi kunnat ägna mycken
            tid åt. Varuhanteringen --
          </note>
          <note>
            kemikaliehanteringen -- hade kunnat vara ett ärende, och det
            internationella och övergripande miljöarbetet hade kunnat vara
            ett. Jag tror att vi nu tillsammans måste föra en konstruktiv
            diskussion om hur vi i framtiden skall förbättra hanteringen av
            de miljöpolitiska frågorna.
          </note>
          <note>
            Men det är fel att nu väcka förslaget, efter det att hela våren
            har gått. Vi kunde ju ha diskuterat detta i utskottet, och jag
            förstår inte varför miljöpartiet inte där har väckt dessa frågor.
            Jag kom inte själv på att göra det, men jag hade välkomnat en
            sådan diskussion, och jag tror att också flera andra i utskottet
            hade gjort det.
          </note>
          <note>
            Att nu återremittera ärendet får ju ingen annan konsekvens än
            att det som vi ändå faktiskt har beslutat försenas; genomförandet
            av verksamheten försenas och myndigheternas arbete försvåras ytterligare.
            Vi gör inte miljöfrågorna någon tjänst genom att i det här skedet
            återremittera ärendet till jordbruksutskottet för en ny hantering.
            Däremot gör vi miljöfrågorna en tjänst genom att konstruktivt
            diskutera hur vi i framtiden skall kunna undvika den här typen
            av hantering.
          </note>
          <note type="speaker">
            Anf. 16 KARL ERIK OLSSON (c) replik:
          </note>
          <note>
            Herr talman! Vi visste naturligtvis i början av behandlingen
            av denna proposition, och alla motioner, att det skulle bli ett
            mycket stort arbete och att vi egentligen hade för litet resurser
            till det.
          </note>
          <note>
            Efteråt kan man fundera över om man har valt den riktiga vägen.
            Jag tror att vi alla, och inte minst personalen, har gjort så
            gott vi har kunnat. Det har gjorts mycket stora insatser under
            de gångna månaderna. I det sammanhanget vill jag gärna understryka
            vad Annika Åhnberg säger. Det är mer angeläget att vara konstruktiv
            för framtiden än att nu obstruera i slutskedet av den här debatten.
          </note>
          <note>
            Miljödebatten är naturligtvis nyare än debatten på andra politiska
            områden i riksdagen. Därför har vi inte den slutliga formen för
            att hantera dessa frågor.
          </note>
          <note>
            Vi har också i miljödebatten svårare at skilja mellan principer
            och detaljer. Vi skulle kunna göra en jämförelse med socialutskottet.
            Det är ju sällan som man där diskuterar medicineringen vid olika
            sjukdomar; man håller sig till principiella ståndpunkter. Jag
            tror att det hade varit nyttigt om vi också kunde lära oss att
            göra det.
          </note>
          <note>
            Jag uppskattar i och för sig mycket av de ambitioner som ligger
            bakom miljöpartiets agerande -- inte i den här kammaren men i
            allmänhet. Det som är bekymmersamt för mig och för många andra
            miljövänner är ju att miljöengemanget i dag är mindre ute i samhället
            än före 1988 års val, när vi inte hade miljöpartiet i riksdagen.
            Men läget kan kanske ordnas upp igen så småningom.
          </note>
          <note type="speaker">
            Anf. 17 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Ja, man kan fråga sig varför miljöengagemanget är
            mindre ute i samhället i dag.
          </note>
          <note>
            Det kan ju möjligen vara just därför att vi i denna kammare inte
            ägnat miljöfrågorna den stora andel av tiden som de faktiskt bör
            ha. Vi har här i kammaren debatterat små detaljer som i och för
            sig kan vara viktiga, men inte på långt när så viktiga som just
            miljöfrågorna.
          </note>
          <note>
            Annika Åhnberg minns, hoppas jag, att hon i likhet med mig blev
            mycket upprörd över att vi i utskottet inte hade tid att yttra
            oss över Öresundsbron, när trafikutskottet bad oss göra det.
          </note>
          <note>
            Det är klart att jag i utskottet skulle ha kunnat begära den
            här förlängningen av hanteringen, om jag hade tänkt på det. Men
            vore det väl i så fall mer rimligt att de som suttit här i kanske
            20 år hade tänkt på att det hade gått att förlänga riksdagsarbetet
            än att jag, som var ny i utskottet, skulle veta detta.
          </note>
          <note>
            Nu var det så att man tänker förlänga hanterandet av Öresundsbron
            i Danmark. Då började jag läsa vad som stod i riksdagsordningen,
            och därvid kom jag fram till att det går mycket väl att återremittera
            det här ärendet till utskottet, som hanterar och behandlar det
            under sommaren, varefter man inkallar en urtima riksdag. Det skulle
            ju vara ypperligt, och det kunde t.ex. utskottets ordförande ha
            föreslagit, så hade jag sluppit göra det nu.
          </note>
          <note>
            Dessutom har jag inte begärt att få en debatt om sakhanteringen
            i det här ärendet. Jag har begärt en återremiss. Det är ni andra
            som har tagit upp debatten om återremissärendet.
          </note>
          <note type="speaker">
            Anf. 18 JAN FRANSSON (s):
          </note>
          <note>
            Herr talman! Jag får väl börja med att yrka avslag på återremissyrkandet.
            Jag vill också helt instämma i ordförandens synpunkter å kansliets
            och presidiets vägnar när det gäller Marianne
          </note>
          <note>
            Samuelssons inlägg. Man kan ju inte förneka att den här omfattande
            propositionen har inneburit en väldig press i vårt arbete. Vårt
            kansli har slitit hårt, och det finns all anledning att ge kansliet
            en eloge för detta. Det finns naturligtvis också anledning att
            för framtiden ifrågasätta formerna för hanterandet.
          </note>
          <note>
            Jag vet att man har haft det jobbigt också på departementet.
            Även ledamöterna har ändå ställt upp i det här jobbet.
          </note>
          <note>
            Jag tror att det finns en förklaring till att vi nu bör se en
            samlad miljöproposition 1991. År 1988
          </note>
          <note>
            framlades också en heltäckande miljöproposition.
          </note>
          <note>
            Med tanke på vad Karl Erik Olsson i dag efterlyser vill jag säga
            att den propositionen gav möjligheter att ta upp de principiella
            diskussionerna.
          </note>
          <note>
            Riksdagens beslut 1988 innebar att man gav klartecken för framtagande
            av ett underlag som skulle ge riksdagen möjlighet att ta ställning
            till den fortsatta inriktningen av miljövårdsarbetet.
          </note>
          <note>
            I den förda debatten har det något framskymtat att detta skulle
            vara en ursäkt för att man avslöjar svårigheterna med att presentera
            en alternativ politik, men jag tror inte att det kan skyllas på
            vare sig formerna eller regeringens proposition. Det är väl så
            dags att försöka skapa en genomtänkt miljöpolitik i samband med
            utskottsbehandlingen.
          </note>
          <note>
            Vi kan väl så här efteråt se att det i den process som jordbruksutskottet
            genomgått vid behandlingen av en sådan här proposition har funnits
            en vilja att markera en samsyn i frågorna. Men miljöpartiet inkl.
            Marianne Samuelsson har helt ställt sig utanför den process som
            förekommer i ett parlament där inget parti har majoritet.
          </note>
          <note>
            Som en liten personlig kommentar till de förutvarande replikskiftena
            måste jag säga att miljöpartiet blivit en besvikelse sedan det
            kom in i riksdagen. Det kan inte vara lätt för miljöpartiet att
            nu gå ut och presentera för väljarna vad man har åstadkommit i
            riksdagen. Ofta har man ställt sig långt utanför en realistisk
            diskussion om hur vi steg för steg reformerar ett sådant här stort
            arbete. Man har litet grand sig själv att skylla för att man nu
            i slutet på riksdagsåret i miljödebatten hamnar i en procedurdiskussion.
            Det är litet symptomatiskt.
          </note>
          <note>
            Alla partier har goda ambitioner för en bättre miljö, och vi
            socialdemokrater hyser stor respekt för detta. Det har också kommit
            till uttryck i det miljöpolitiska betänkandet. Det finns en bred
            uppslutning bakom regeringens förslag till huvudlinjer för hur
            miljöarbetet skall drivas vidare.
          </note>
          <note>
            Ingen ifrågasätter att det internationella samarbetet blir allt
            mer betydelsefullt. Vi måste förbättra kunskapsuppbyggnaden och
            ha en bättre övervakning och uppföljning av miljötillståndet,
            så att vi kan få ett bra underlag för att genomföra den förebyggande
            principen i miljöarbetet, ett ökat sektorsansvar och en ökad decentralisering
            för att få en så bred förankring av miljöarbetet som möjligt.
            Såvitt jag förstår föreligger det nu en stor samsyn om tagen och
            om färdvägen i det fortsatta miljöarbetet.
          </note>
          <note>
            Det är svårt att hitta några skillnader i de första reservationerna,
            som handlar om inriktningen av miljöpolitiken -- möjligen beroende
            på att de som åtminstone jag tycker intressanta synpunkter som
          </note>
          <note>
            Annika Åhnberg anförde i sitt inlägg inte har kommit till uttryck.
            Men vi har naturligtvis olika utgångspunkter. Den stora ideologiska
            skiljelinjen i miljöpolitiken går mellan dem som har den synen
            att naturen egentligen inte tillhör någon, utan att vi alla måste
            ta ett gemensamt ansvar för den, och dem som är beredda att sätta
            särintressen av olika slag framför det gemensamma intresset.
          </note>
          <note>
            Rolf Edberg har i sin bok Årsbarn med plejaderna skrivit några
            tänkvärda ord, som jag som socialdemokrat känner starkt för:
          </note>
          <note>
            ''Ingenting på ett virvlande klot kan finnas för någon enskild,
            någon samfällighet eller generation att fritt förfoga över, inte
            den bärande myllan eller de strömmande vattnen, inte skogar eller
            annat liv.
          </note>
          <note>
            Allt är ett lån till varje generation att gemensamt förvalta.''
          </note>
          <note>
            Men det är när de målsättningarna skall omsättas i praktisk handling
            som det blir litet svårare för vissa, och det är naturligtvis
            det som är orsaken till den mycket stora mängden av reservationer.
          </note>
          <note>
            När olika intressen skall vägas mot varandra och när obekväma
            beslut skall tas väger miljön olika tungt. Skall något bli gjort
            måste man ha medlen och instrumenten, och då går det naturligtvis
            inte att, som moderaterna gör, först tala om ekonomiska styrmedel,
            t.ex. miljöavgifter, och sedan när det kommer till praktisk politik
            undanta område efter område från politisk styrning.
          </note>
          <note>
            Herr talman! Vi socialdemokrater är stolta över
          </note>
          <note>
            Sverige och det välfärdssamhälle som arbetarrörelsens politiska
            och fackliga grenar och folkrörelser har varit med om att skapa.
            Ivar Virgin gjorde ett försök att här i kammaren nedvärdera den
            svenska miljöpolitiken. Det är därför som jag säger att vi socialdemokrater
            även när det gäller miljöpolitiken är stolta över vad vi hittills
            i politiskt ledande ställning har uträttat. Socialdemokratin har
            en lång tradition och erfarenhet av arbete med miljöfrågor.
          </note>
          <note>
            Anna Lindhagen, Fredrik Ström, Fabian Månsson och många andra
            var aktiva miljökämpar på 30-
          </note>
          <note>
            talet, långt innan begreppet miljökamp var uppfunnet. Gösta Netzén
            skrev oförtröttligt om miljön i tidningen Arbetet på 40-talet.
            Redan på 50-
          </note>
          <note>
            talet inleddes det reformarbete som har gjort
          </note>
          <note>
            Sverige till ett föregångsland i kampen mot miljöförstöringen.
          </note>
          <note>
            Jag bejakar naturligtvis den parallell som Annika
          </note>
          <note>
            Åhnberg, någon generation yngre än jag, drog när hon framhöll
            hur den sociala tryggheten för alla människor byggdes upp i vårt
            land. På samma sätt är det med miljökampen.
          </note>
          <note>
            Själv blev jag engagerad för 25 år sedan när miljöarbetet lades
            ner på länsplanet. Jag hade tillfälle att följa framväxten av
            naturvårdslagen, miljöskyddslagen, vattenvården osv. Jag skulle
            kunna hålla ett särskilt anförande om hur moderaterna och även
            andra partier utifrån sina olika intressynpunkter försökte att
            bromsa detta miljöarbete. Vi känner stolthet över att socialdemokratin
            behåller initiativet och driver på reformarbetet på miljöpolitikens
            område.
          </note>
          <note>
            Regeringens proposition är ett bra uttryck för detta.
          </note>
          <note>
            De många reservationerna avslöjar, trots procedurdebatten och
            de pressade förhållandena, obönhörligen att det saknas ett samlat
            borgerligt alternativ när det gäller miljöpolitiken.
          </note>
          <note>
            Replikskiftet mellan Ivar Virgin och Annika
          </note>
          <note>
            Åhnberg var ganska klargörande. Det går å ena sidan inte med
            en ohämmad marknadsekonomi, som mycket lätt kan styras, å andra
            sidan inte heller med planhushållning. Det är den tredje vägen,
            som
          </note>
          <note>
            Sverige har valt och som har väckt respekt ute i världen, som
            vi skall fortsätta på. 90-talets uppgift är att ställa om samhällets
            alla verksamheter i ekologisk riktning.
          </note>
          <note>
            Det ställdes en fråga här tidigare: Vad menar socialdemokraterna
            med livskvalitet? Har man inte ens läst sammanfattningen av propositionen,
            är det ju väldigt svårt att i ett utskottsarbete ge sig in i diskussion
            med andra om att försöka skapa en praktisk politik.
          </note>
          <note>
            Miljöproblemen har förändrats under de senaste
          </note>
          <note>
            20--30 åren. Huvuddelen av belastningen på miljön kommer nu från
            andra länder eller andra källor.
          </note>
          <note>
            Från att ha varit lokala och påtagliga har utsläppen blivit diffusa
            och globalt spridda.
          </note>
          <note>
            Miljöpolitiken i dag och i framtiden handlar om att begränsa
            de miljöskador som vårt sätt att leva och att utnyttja naturresurser
            och energi för med sig.
          </note>
          <note>
            Den förebyggande principen skall vara kännetecknet för det framtida
            miljöarbetet. Den principen genomsyrar också regeringens proposition.
          </note>
          <note>
            Nu tar miljöarbetet ytterligare ett steg framåt. Vi har en heltäckande
            genomgång av den framtida miljöpolitiken på riksdagens bord i
            dag. Mål och riktlinjer och ett stort antal förslag till konkreta
            åtgärder på olika områden presenteras.
          </note>
          <note>
            Huvudfrågan som vi skall ta ställning till är hur vi på 1990-talet
            skall ställa om samhällslivets alla verksamheter så att vi inte
            skadar hälsan och miljön.
          </note>
          <note>
            Det handlar om omställning av trafiken, energiproduktionen och
            jordbruket. Det handlar om avvecklingsplaner för de farligaste
            ämnena, om omprövning och skärpning av industrins utsläppsvillkor
            och om förbättrad övervakning av miljön. Det handlar om ökade
            resurser till miljöoch landskapsvård, ett utbyggt program för
            sjö- och skogsmarkskalkning och större miljöhänsyn i samhällsbyggnadsprocessen.
            Miljölagstiftningen skärps, och lagarna samordnas i en särskild
            miljöbalk. Vi har tidigare behandlat miljöundervisningen, och
            att den nu skrivs in i läroplanen för grundskolan och gymnasiet
            är en utomordentligt viktig åtgärd.
          </note>
          <note>
            Ansvaret för miljöarbetet breddas. Varje sektor i vårt samhälle
            skall ta sitt miljöansvar. Vi går över från utsläppsmål till miljömål.
            Utsläppen skall inte vara större än hälsan och naturen tål.
          </note>
          <note>
            Tillgången till orörd natur och säkerställande av den biologiska
            mångfalden är en fråga som är viktig för människorna i vårt land.
            Regeringen föreslår nu en skärpning av naturvårdslagen. Ett särskilt
            skydd för småbiotoper införs, liksom förbud mot markavvattning
            i särskilt känsliga områden. Det blir också möjligt att fridlysa
            hotade arter, även om dessa inte är akut utrotningshotade.
          </note>
          <note>
            Det kommer även i framtiden att vara nödvändigt att bevara ekologiskt
            viktiga markområden i skilda delar av vårt land. Det är då varken
            möjligt eller rimligt att detta sker enbart genom att staten köper
            in marken eller ersätter markägarna för intrång.
          </note>
          <note>
            Margareta Winberg kommer senare att ta upp den frågan mera. Jag
            vill bara slå fast att även på detta område måste sektorsprincipen
            gälla.
          </note>
          <note>
            ''Rent från början'' är ett annat viktigt inslag i den fortsatta
            miljöpolitiken. Arbetet med att rena utsläppen och städa upp efter
            gamla miljöskador har varit framgångsrikt. Nu kan vi alltmer inrikta
            oss på att förhindra att skador uppkommer. De varor som produceras
            skall vara så rena att de inte skadar miljön, vare sig när de
            används eller när de till slut blir avfall.
          </note>
          <note>
            Tillverkningsprocesserna skall självklart också vara rena. Ansvaret
            för detta har producenterna.
          </note>
          <note>
            Kontrollen av hälso- och miljöfarliga ämnen skärps. Användningen
            begränsas genom införande av miljöavgifter och panter. Vissa varor
            förbjuds, t.ex. termometrar, strömbrytare och instrument som innehåller
            kvicksilver. Farliga kemikalier skall, när detta är möjligt, bytas
            ut mot sådana som inte skadar människor och miljö.
          </note>
          <note>
            När regeringen presenterade sin miljöproposition i februari,
            var oppositionens kommentarer mycket negativa. Gammal skåpmat,
            för litet, för allmänt hållet, osv. -- det var vanligt förekommande
            omdömen. När vi nu har facit av utskottsbehandlingen, är man naturligtvis
            åtskilligt undrande. På några punkter har vi som representerar
            regeringspartiet hjälpt till att formulera tillkännagivanden som
            vi har tyckt vara bra. I övrigt har oppositionspartierna, som
            jag sade tidigare, inte lyckats samla sig till några egna förslag.
          </note>
          <note>
            De nya greppen, som Ivar Virgin var inne på i sitt anförande,
            fördes i varje fall aldrig fram i utskottet, så att det blev möjligt
            att ta ställning till dem där.
          </note>
          <note>
            De lyser med sin frånvaro, även i reservationerna.
          </note>
          <note>
            Jag instämmer med dem som avger omdömet att intresset för miljöfrågorna
            är i avtagande. Det är möjligt att förklaringen kan vara att det
            finns ett ökat förtroende för den miljöpolitik som bedrivs i vårt
            land. Inte heller på andra områden är det ovanligt att aktiviteten
            kan gå ner, men jag vill säga att det naturligtvis är oerhört
            viktigt med en fortsatt levande debatt om miljöfrågorna. I det
            arbetet har inte minst miljöorganisationerna en stor och viktigt
            uppgift.
          </note>
          <note>
            Jag skall göra några kommentarer till de inlägg som har gjorts.
            Den internationella delen vet jag att miljöministern efter mig
            kommer att ägna utrymme. Vissa andra frågor har också riktats
            direkt till miljöministern.
          </note>
          <note>
            Flera talare har varit inne på de ekonomiska styrmedlen. Jag
            hade tillfälle att delta i miljöavgiftsutredningen och kunde ganska
            snart i det arbetet konstatera att intresset för det universalmedel
            som de borgerliga partierna förde fram i valrörelsen 1988 dalade
            betänkligt när man insåg svårigheterna och även vid prövningen
            av detta medels effektivitet. Det handlade egentligen inte om
            någon omprövning eller omsvängning, som någon debattör försökte
            ge sken av.
          </note>
          <note>
            Vi socialdemokrater är naturligtvis öppna för alla medel som
            är bra att använda i miljöpolitiken och som har styrande effekter.
            De ekonomiska styrmedlen ställer vi självfallet vissa krav på:
            De skall vara styrande. Man måste också kunna väga effektiviteten
            hos ekonomiska styrmedel mot exempelvis ett administrativt styrmedel,
            lagar osv.
          </note>
          <note>
            Det är också den väg som regeringen använder.
          </note>
          <note>
            Arsenik och krom i träskyddsmedel är ett exempel på, har jag
            förstått, att regeringen först vill pröva en reglering.
          </note>
          <note>
            Många hävdar att det borde läggas miljöavgift på exempelvis blyhagel.
            Vi socialdemokrater tror att man i vissa fall kan lita till ideella
            frivilliga krafter.
          </note>
          <note>
            Går inte det, får man tillgripa något annat, t.ex.
          </note>
          <note>
            lagstiftning.
          </note>
          <note>
            Jag förmodar att miljöministern kommer att bemöta det påstående
            som Karl Erik Olsson gjorde att den svenska regeringen har saknat
            engagemang när det gäller förslaget om en internationell luftvårdsfond.
            Det är naturligtvis fel. Karl Erik
          </note>
          <note>
            Olsson vet att sakläget är att vi inte har fått gehör från andra
            länder för den tanken. Utskottet har också mycket noga beskrivit
            att förslaget om global miljöfond är så att säga i verkställighet.
          </note>
          <note>
            Låt mig komma med några synpunkter på moderaternas miljöpolitik.
            Den utgår ju i från två av partiets politiska hörnstenar, den
            enskilda äganderätten och marknadsekonomin. Linjerna är att --
            när man studerar moderaternas inställning till olika miljöfrågor
            i riksdagen bakåt i tiden, men även i det här betänkandet -- det
            skall ske en prioritering av privata markintressen före miljön.
          </note>
          <note>
            Man har en mycket stor tilltro på att marknad och privata initiativ
            av sig själva skall lösa miljöproblemen. Det finns alltid en ovilja
            att ge det privata näringslivet ålägganden i fråga om miljöåtgärder.
            Det är också ganska märkligt att man kopplar miljöavgifterna till
            den moderata skattepolitiken. Vi vet ju rent allmänt att man för
            fram förslag om våldsamma skattesänkningar.
          </note>
          <note>
            Vilket land är det som är föredöme för detta, Ivar
          </note>
          <note>
            Virgin? Har ni några exempel att peka på där detta har blivit
            framgångsrikt? Det är självklart att socialdemokraterna är ljusår
            ifrån den inställningen att sätta prislappar på miljön, som moderaterna
            är inne på.
          </note>
          <note>
            Utsläppsrätter är ett exempel. Det var Ivar Virgin inne på. Man
            skall alltså kunna köpa och sälja utsläppsrätter. Det skulle bli
            en marknad där rättigheterna att förorena skulle kunna köpas och
            säljas. Det är helt främmande för oss socialdemokrater.
          </note>
          <note>
            När det gäller koldioxiden tycks det vara den enda fråga som
            moderaterna egentligen driver här. Man vill minska utsläppen med
            20 % till år 2005. Ivar
          </note>
          <note>
            Virgin försökte att rättfärdiga moderaternas ståndpunkt i den
            här frågan genom att pådyvla oss andra, som inte har samma mening,
            att det inte var sakligt. Jag skall bara citera vad centern säger
            i sin reservation om detta: ''Det finns de som tror, att en acceptabel
            utveckling av växthuseffekten förutsätter ökad användning av kärnkraft.''
          </note>
          <note>
            Man har naturligtvis, i det här huset, för länge sedan genomskådat
            vad moderaterna är ute efter.
          </note>
          <note>
            Men det är också intressant att notera att även folk ute i samhället
            allt oftare ställer den frågan. Jag tror att det blir svårt för
            moderaterna att skaffa sig en trovärdighet i miljöfrågorna med
            detta paradnummer. Man har ju haft litet klent med trovärdigheten
            tidigare.
          </note>
          <note>
            Får jag även säga ett par ord till folkpartiet. Man använder
            en teknik -- och har använt den under 80-
          </note>
          <note>
            talet -- att lägga motioner där man har ett överbud på beslut
            som ibland redan är fattade eller håller på att genomföras. Även
            i denna omgång slår folkpartiet in öppna dörrar, t.ex. när det
            gäller de globala frågorna, internationell samverkan, påtryckningar
            inom EG och EFTA, miljölagstiftningen osv.
          </note>
          <note>
            När Sören Norrby talar om bingo har jag ingenting emot att han
            gläds åt framgångar. Det är inte därför jag säger detta, men det
            finns absolut ingen dramatik i detta, att efter den här stora
            genomgången av miljöpropositionen kommer regeringen att se över
            vilka tilläggsdirektiv som den här miljöskyddskommittén skall
            få.
          </note>
          <note>
            Herr talman! Får jag avsluta med att säga, att det vi ser som
            den stora utmaningen inför 90-talet är att åstadkomma en långsiktigt
            hållbar och uthållig tillväxt som är i samklang med miljö och
            naturresurser. Vi vill förena industriella och ekonomiska framsteg
            med vad människor och natur tål. Vi är övertygade om att med det
            beslut som riksdagen senare kommer att fatta har vi flyttat fram
            våra positioner när det gäller miljöarbetet.
          </note>
          <note>
            Jag yrkar bifall till hemställan i utskottets betänkande.
          </note>
          <note>
            Anf. 19 KARL ERIK OLSSON (c) replik.
          </note>
          <note>
            Herr talman! Ingen skulle mer än jag bejaka ett förhållande där
            ett ökat förtroende för miljöpolitiken leder till att människor
            inte är lika engagerade som tidigare. Det hade varit den bästa
            av alla situationer, även om vi behöver ett engagemang inte bara
            för den svenska miljön, utan kanske än mer för den internationella
            miljön i framtiden. Jag är emellertid orolig för att det är avståndet
            mellan beslut och väljare, främlingsskapet och känslan av att
            inte kunna påverka som gör att det inte är så bra som det skulle
            kunna vara i det här sammanhanget.
          </note>
          <note>
            Jan Fransson kommenterade frågan om koldioxidtaket och moderaternas
            inställning till det. Det har i internationella undersökningar
            med stor bestämdhet påvisats att en ekonomisk satsning på besparing
            i energisystemen ger mycket större sänkning av koldioxidhalten
            än satsning på kärnkraft. Jag tycker att det räcker för att avvisa
            de synpunkter som moderaterna för fram.
          </note>
          <note>
            Sedan är det naturligtvis inte så, Jan Fransson, att de politiska
            partierna sitter uppträdda på en tråd från höger till vänster
            som när man plockade smultron på ett strå förr i världen. De gör
            det i vissa frågor, men inte i miljöfrågor. Det är därför som
            den gamla idén om att göra kakan större, utan hänsyn till vilka
            effekter det får, ofta förenar socialdemokrater och moderater.
            Men sedan är man inte riktigt överens om hur man skall komma till
            rätta med problemen. Det är detta att miljöpolitiken arbetar i
            ett annat perspektiv som gör att vi i jordbruksutskottet ofta
            har en konstellation av centerpartiet, vänsterpartiet och miljöpartiet
            som bygger på något slags ekologisk grundsyn som vi kanske har
            gemensam. Ibland följs vi även av folkpartiet i det sammanhanget.
            Vi behöver inte ha ett alldeles entydigt linjärt förhållande i
            miljöpolitiken som vi har i de ekonomiska frågorna. Det tycker
            jag är bra.
          </note>
          <note>
            Sedan skulle jag bara vilja säga: Tack och lov att det finns
            likheter och att det finns en viss samsyn. Men det finns en stor
            skillnad, och jag vill fråga Jan
          </note>
          <note>
            Fransson hur man kan säga att vi inte har någon olika uppfattning
            jämfört med centerpartiet, och sedan avslå vår motion när det
            gäller att lägga fram förslag om ytterligare införande av ett
            pantsystem för avfallshantering eller när det gäller en ny strategi
            för en resurssnål avfallshantering. Där tar man bort möjligheterna
            att utveckla den rena produktionen som vi har föreslagit.
          </note>
          <note type="speaker">
            Anf. 20 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! För det första vill jag tala om att jag också anser
            att vi har en fantastisk personal på utskottskansliet. Den har
            arbetat stentufft med det här betänkandet. Det enda man kan säga
            är väl att de var kanske för få i förhållande till arbetet.
          </note>
          <note>
            Därför fick de arbeta litet för mycket, men det kan ju inte de
            hjälpa.
          </note>
          <note>
            Sedan vill jag säga till Jan Fransson att vi inte alls har ställt
            oss utanför någon uppgörelse. Jag förstår inte var Jan Fransson
            fick de orden ifrån. Vi har deltagit i ärendets hantering i utskottet.
            Det var i den livsmedelspolitiska uppgörelsen vi ställde oss utanför,
            eftersom vi ansåg att den inte hade den miljöprofil som behövdes
            för att bevara miljön.
          </note>
          <note>
            Men när det gäller just detta betänkande har vi varit med och
            arbetat.
          </note>
          <note>
            Jag har också vid ett flertal tillfällen framfört att vi skall
            höja ribban på miljöpolitikens område och varit villig att göra
            det. Men där har socialdemokraterna gjort gemensam sak med moderater
            och lagt sig på den nivå som propositionen föreslår, och den gick
            inte att höja.
          </note>
          <note>
            Mina partikollegor har just kommit in i kammaren med en symbol.
            Dessa tjugo gula blommor symboliserar livet. Vi vill ställa dem
            här framme på podiet i dag för att poängtera hur viktiga vi anser
            att dessa miljöfrågor är.
          </note>
          <note>
            Den tilltänkta tallen, tallplantan som står bredvid, skulle möjligen
            kunna vara hämtad från Jan
          </note>
          <note>
            Franssons hemtrakter. Mellan Skövde och Skara finns något som
            vi brukar kalla för dieseldödens dal. Där ser träden ut ungefär
            så här på grund av att man inte har lärt sig att varor kan transporteras
            med tåg, den spårbundna miljövänliga trafiken.
          </note>
          <note>
            Det är precis sådana viktiga åtgärder som enligt vår mening behövs
            för att vi inte skall få denna typ av träd i framtiden.
          </note>
          <note>
            Jag förstår att Ivar Virgin inte anser att man kan höja nivån
            och att Jan Fransson tycker att man skall vara realistisk, eller
            vad det nu var. Ni vill inte gå så långt som vi i miljöpartiet
            i miljöfrågorna. Vi är radikalare i miljöfrågorna, eftersom vi
            anser att det är livsnödvändigt om vi över huvud taget skall kunna
            behålla en livskraftig miljö för kommande generationer och en
            solidaritet med tredje världens människor.
          </note>
          <note>
            Ta som exempel detta med en miljöbalk. För något år sedan blev
            vi i miljöpartiet hånade i valrörelsen för att vi kom med ett
            så idiotiskt förslag som att en miljöbalk skulle införas. Nu ligger
            förslaget här på bordet. Substitutionsprincipen är en annan princip
            som vi också varit med och drivit igenom.
          </note>
          <note type="speaker">
            Anf. 21 IVAR VIRGIN (m) replik:
          </note>
          <note>
            Herr talman! Jan Fransson talade om enskild äganderätt och marknadsekonomi.
            Det är alldeles rätt att vi moderater är för marknadsekonomi och
            den enskilda äganderätten. Vi har sett många exempel på att när
            den enskilda äganderätten urholkas, sker det förändringar på miljöområdet
            som är starkt negativa.
          </note>
          <note>
            Faktum är att motsatsen till äganderätt och marknadsekonomi faktiskt
            är socialism. Inom socialismen är ägandrätten överförd till staten.
            De exempel vi har från sådana system fordrar egentligen inte någon
            debatt, eftersom de själva har givit facit.
          </note>
          <note>
            Vi erkänner att marknadsekonomin inte kan ta alla miljöhänsyn,
            utan att marknadsekonomin behöver korrigeras på vissa punkter.
            Vi föreslog då ekonomiska styrmedel för att åstadkomma detta.
          </note>
          <note>
            Socialdemokraterna var i början starkt emot detta, och argumentet
            var nu som då att man inte skulle få köpa sig fri. Det är samma
            argument de använder om det nya instrumentet utsläppsrätter.
          </note>
          <note>
            Det verkar som om Jan Fransson inte har satt sig in i systemet.
            Det utgår från att nivån sätts med hänsyn till vad naturen tål.
            Det är faktiskt utgångspunkten. Det görs en preciserad bedömning
            av vad naturen tål i fråga om utsläpp.
          </note>
          <note>
            Därefter fördelas rätten till utsläppen, som alltså naturen tål,
            på olika aktörer vilka själva får bestämma hur utsläppen skall
            ske. Detta är tvärtom ett utomordentligt effektivt system för
            att åstadkomma den utsläppsminskning som vi vill ha.
          </note>
          <note>
            Sedan talde Jan Fransson litet om att vi betraktade miljöpropositionen
            som skåpmat. Ja, i den mån regeringen i stort sett enbart upprepar
            beslut som fattades 1988 anser vi faktiskt att det är klokt att
            kalla det för skåpmat. Riksdagen fattade t.ex. ett beslut på bl.a.
            moderat initiativ om att minska svavelutsläppen med 80 %. Det
            upprepas nu i miljöpropositionen som om det vore ett förslag som
            kommer från regeringen när det i själva verket är ett tre år gammalt
            riksdagsbeslut.
          </note>
          <note>
            På många andra punkter är det fråga om beslut som fattades 1988
            och som nu genomförs tre år senare.
          </note>
          <note>
            Att åstadkomma den typen av dokument anser jag inte vittnar om
            något särskilt stort engagemang på miljöområdet.
          </note>
          <note type="speaker">
            Anf. 22 ANNIKA ÅHNBERG (v) replik:
          </note>
          <note>
            Herr talman! De blommor som ställdes här framme är vackra. Jag
            trodde först att de var konstgjorda, men det var de inte. Med
            tanke på att det är så stora och vackra vid den här tiden på året
            är de säkert bekämpade och gödda, och dessutom har de säkert gått
            åt en hel del energi för att få fram dem hit till oss. Men det
            är vackra i alla fall, och jag vill tacka miljöpartiet för dem.
          </note>
          <note>
            Jan Fransson sade i sitt anförande att han kände starkt för,
            eller någonting liknande, den parallell som vi i vänsterpartiet
            gör mellan den kampför social välfärd som arbetarrörelsen har
            drivit och miljökampen. Det är nu bara det att jag inte sade att
            det fanns en sådan parallell, jag sade att den borde finnas. Men
            tyvärr har man inte, Jan
          </note>
          <note>
            Fransson, på samma konsekventa sätt som arbetarrörelsen gjorde
            i sin början drivit miljökampen. Man har inte mobiliserat människorna
            till stöd för detta arbete på det sätt som man borde ha gjort.
            Tvärtom har vandrandet på den tredje väg som Jan Fransson var
            så nöjd med byggt på att vinsterna från näringslivet skulle vara
            så höga att de räckte både till vinster och utbyggnaden av den
            sociala välfärden.
          </note>
          <note>
            Vad som hänt i dag är att vi kommit till vägs ände.
          </note>
          <note>
            Situationen har förändrats av en lång rad skäl, bl.a.
          </note>
          <note>
            miljöskäl. Det gör att vi nu vet att tillväxten i framtiden inte
            kan se ut på det sätt den tidigare gjort. Den måste räcka för
            att garantera social trygghet, men den måste vara sådan att den
            inte förstör miljön. Den internationella utvecklingen är också
            en annan. Dessutom har vi det faktum att socialdemokratin alltid
            har gjort halt inför makten inom det privata näringslivet. Det
            är därför som man aldrig har gett de fackliga företrädarna, och
            inte bara dem, utan också de anställda, makten att bestämma mer
            över sitt arbete.
          </note>
          <note>
            Det är precis här vi står och stampar i dag. Vi rår inte på miljöproblemen
            om vi inte skapar ett samhälle som ger människor makt att påverka
            sitt liv och sitt arbete. Vi kan vara aktiva som konsumenter,
            och det finns en oerhört stor vilja hos människor i dag att vara
            det. Men som lagstiftningen och maktfördelningen ser ut i dag
            kan vi inte ha makt och inflytande över vårt arbete.
          </note>
          <note>
            Människorna måste få det inflytandet.
          </note>
          <note>
            Jag måste därför upprepa min fråga från mitt första anförande.
            Varför kan socialdemokraterna inte ställa sig bakom det som vi
            har krävt i vår motion, nämligen att människor i sitt dagliga
            arbetsliv skall ha större makt och inflytande över de faktorer
            som där påverkar miljön? Jag tror att detta är av avgörande betydelse
            för våra möjligheter att agera i framtiden.
          </note>
          <note>
            För det andra, även om det inte hör hit: Hur kan man tala om
            allt det fina som har gjorts och att vi är på rätt väg när fakta
            pekar i en annan riktning?
          </note>
          <note>
            Utvecklingen har inte vänt, vi har inte brutit den negativa miljöutvecklingen.
          </note>
          <note>
            Hur kan man i ett sådant läge vara för att
          </note>
          <note>
            Öresundsbron byggs, när man vet att det är precis den typ av
            handling som kommer att fortsätta att öka det som är vårt allvarligaste
            miljöproblem? Det går inte ihop. Om man däremot hade sagt nej
            till
          </note>
          <note>
            Öresundsbron hade det gett människor hopp inför framtiden. Det
            hade varit ett oerhört viktigt avgörande. Men det finns ännu en
            chans att ändra sig.
          </note>
          <note type="speaker">
            Anf. 23 SÖREN NORRBY (fp) replik:
          </note>
          <note>
            Herr talman! Jag sade i mitt tidigare anförande att i miljöpolitiken
            har de politiska partierna i stor utsträckning en mer eller mindre
            samstämmig uppfattning. Det finns anledning att understryka det
            när vi i debatten tar fram det som vi inte är eniga om. En hel
            del av det Jan Fransson sade tycker jag gav uttryck för samma
            tanke.
          </note>
          <note>
            När Jan Fransson talade om ekonomiska styrmedel och beskrev sin
            erfarenhet från miljöavgiftsutredningen -- dvs. att miljöavgifter
            kanske inte är det universalmedel som somliga har trott och att
            de är svåra att genomföra -- kan jag redovisa exakt samma erfarenhet
            från miljökostnadsutredningen, som pågick under större delen av
            1970-talet. Där lärde vi oss det som andra sedan lärde sig i miljöavgiftsutredningen.
            Jag kommer ihåg att jag i en reservation år 1974
          </note>
          <note>
            formulerade det så här: ''Det regionala svavelproblemet bör enligt
            vår uppfattning angripas med ekonomiska styrmedel i form av en
            anpassning av energiskatten så att svavelutsläpp i energiproduktionen
            utgör en tillkommande faktor vid bestämningen av skattenivån.''
          </note>
          <note>
            Redan 1968 tog jag upp frågan om användningen av skattesystemet
            som ett miljöpolitiskt instrument.
          </note>
          <note>
            För oss som funderat länge kring frågan om ekonomiska styrmedel
            är det väldigt uppmuntrande att andra nu har upptäckt vad ekonomiska
            styrmedel går att använda till. Men man har också upptäckt svårigheterna,
            såsom vi gjort förut.
          </note>
          <note>
            Jag kostade på mig att utstöta ett ''bingo!'', dvs. det som inträffar
            när alla markeringar ligger på en rad.
          </note>
          <note>
            Det var just precis vad som inträffade med miljöskyddskommitténs
            reservanters förslag när regeringen hade fått ta hand om betänkandet.
          </note>
          <note>
            Detta späddes ytterligare på genom utskottet. Jag tyckte detta
            var ett typexempel på när man kan använda utropet ''bingo!'',
            men det var uteslutande för miljöavgiftskommitténs reservanter
            som jag använde det uttrycket.
          </note>
          <note>
            Jan Fransson antydde sedan att folkpartiet ibland slår in öppna
            dörrar, särskilt när det gäller internationella miljöfrågor. Vi
            är väldigt glada om vi har lyckats öppna en dörr när det gäller
            miljömål i biståndspolitiken. Där var vi tidigt ute.
          </note>
          <note>
            Jag vill slutligen konstatera att propositionen är en bra lägesrapport,
            en plattform att arbeta vidare ifrån. Regeringen hade genom sitt
            agerande skapat förväntningar, som vi emellertid inte anser riktigt
            tillgodosågs av propositionen. Det innebär inte att propositionen
            är dålig.
          </note>
          <note type="speaker">
            Anf. 24 JAN FRANSSON (s) replik:
          </note>
          <note>
            Herr talman! Till Annika Åhnberg vill jag säga att anledningen
            till att jag berörde den tredje vägen är att vi faktiskt kan visa
            att det varit en framgångsrik väg -- att styra marknadskrafterna,
            att reformera steg för steg. Detta är vi stolta över, och vi tror
            att den vägen är framkomlig och kan bli framgångsrik även i framtiden.
            Det är klart att också hela det internationella engagemanget kommer
            att behövas. Jag vill för min personliga del säga att det har
            varit ganska avgörande för att jag tycker att vi skall gå offensivt
            in i Europafrågan. Vi behöver förena oss med de progressiva krafter
            som vi vet finns inom arbetarrörelsen. Det ger mig hopp inför
            framtiden när det gäller att klara många av de miljöproblem som
            har internationella kännetecken. Det är tillsammans vi skall bli
            den starka politiska kraft som kan driva miljöarbetet vidare.
          </note>
          <note>
            Som svar på Annika Åhnbergs fråga om fackliga befogenheter vill
            jag ge svaret, som jag också tror finns i betänkandet, att regeringen
            har gett ett uppdrag till de berörda myndigheterna att undersöka
            på vilket sätt man kan få en ökad samverkan i den regionala och
            lokala tillsynen av arbetsmiljön och den yttre miljön. Man har
            på fackligt håll synpunkter på att man där inte bör få i varje
            fall ett formaliserat ansvar i denna fråga. I den mån man redan
            nu har skapat goda kontakter med tillsynsmyndigheterna vet vi
            att det är en framgångsrik väg. Till Karl Erik Olsson vill jag
            säga att jag markerade att detta kunde vara en synpunkt när vi
            försöker analysera miljöengagemanget.
          </note>
          <note>
            Givetvis ingår detta i en större fråga, nämligen att avståndet
            mellan besluten och människorna är ett gemensamt problem för oss
            att tackla.
          </note>
          <note>
            Till debatten med Ivar Virgin om den ideologiska frågan om äganderätten
            får jag återkomma vid ett senare tillfälle eftersom min taletid
            nu är slut.
          </note>
          <note type="speaker">
            Anf. 25 ANNIKA ÅHNBERG (v) replik:
          </note>
          <note>
            Herr talman! Om det vore så väl att regeringen och socialdemokraterna
            med stark hand styrde marknadskrafterna, skulle vi kanske kunna
            tillhöra samma parti, Jan Fransson och jag. Men det är inte riktigt
            så. Vi ställer oss frågan: Vem är det egentligen som styr? Är
            det verkligen så att det är marknadskrafterna som blir styrda?
            Är det inte fortfarande i väldigt hög grad de som styr? Det är
            av det skälet som vi inte, efter vad jag kan se, inom överskådlig
            tid kan komma att tillhöra samma parti.
          </note>
          <note>
            Menar Jan Fransson t.ex. att Öresundsbron är någonting som har
            drivits fram av socialdemokraterna? Är det er ärliga och djupt
            kända vilja att detta är ett framtidsprojekt för att värna miljön?
            Jag trodde annars att ni hade drivits dithän av marknadskrafterna
            och inte förmått att värja er mot dem. Detta är en ny vinkling
            av saken, som jag i och för sig inte tycker gör det hela ett enda
            dyft bättre.
          </note>
          <note>
            I fråga om Europasamarbetet delar jag verkligen uppfattningen
            att vi skall ha ett utvecklat samarbete med det som Jan Fransson
            kallar progressiva krafter och som jag utgår från innebär både
            partier, fackliga rörelser och miljöorganisationer. Jag förstår
            dock inte på vilket sätt ni varit förhindrade från ett sådant
            samarbete tidigare. Varför har ni inte tidigare med kraft drivit
            på den utvecklingen, t.ex. genom att förbättra möjligheterna till
            koncernfackligt samarbete över nationsgränserna?
          </note>
          <note>
            Det har gått väldigt trögt. Men nu, i skenet av EG-
          </note>
          <note>
            anpassningen, är det plötsligt väldigt angeläget.
          </note>
          <note>
            Det är beklagligt, för vi behöver det här samarbetet. Men jag
            kan inte för en sekund anse att
          </note>
          <note>
            EG-medlemskapet är nödvändigt för att åstadkomma ett utökat europeiskt
            samarbete.
          </note>
          <note>
            Samordningen mellan yrkesinspektionen och andra tillsynsmyndigheter
            är väl bra. Den saken har vi också tagit upp i vår motion. Det
            är emellertid inte detta vi nu diskuterar utan det är de utökade
            befogenheterna, som är någonting annat än samhällets tillsyn.
            Dessa båda saker bör inte blandas ihop. På den punkten anser jag
            fortfarande att jag inte har fått något tillfredsställande svar.
          </note>
          <note type="speaker">
            Anf. 26 KARL ERIK OLSSON (c) replik:
          </note>
          <note>
            Herr talman! För att återknyta till mitt tidigare inlägg kan
            jag säga att när Annika Åhnberg nu hänvisar till marknadskrafterna
            inser jag att, även om vi blir överens i miljöfrågorna, så lär
            vi aldrig bli fullständigt överens. Det understryker egentligen
            också problemet för socialdemokraterna i dagsläget. Man har inte
            till fullo accepterat marknadsekonomin som den modell man skall
            arbeta efter. Denna är emellertid accepterad av de allra flesta
            runt om i världen. I dag har vi alltså inget val. Jag tror därför
            att en borgerlig regering klarar det arbetet bättre. Men det är
            naturligtvis ofrånkomligt att det måste vara ett mycket starkt
            centerinslag och ett miljöengagemang också i en sådan regering.
          </note>
          <note>
            Jag kommer sedan tillbaka till frågan om principer och hur man
            hanterar detaljer. Jag pekade i mitt förra anförande på avfallsområdet.
            Vi har föreslagit att man till en början skulle ha en avfallsavgift
            och därefter utreda frågan om pantsystemet. Detta avfärdas av
            majoriteten med en enkel hänvisning till att kommunerna får ett
            ökat ansvar. Det stämmer ju inte alls med att man säger att man
            håller med oss om våra principer om slutna kretslopp. Vårt förslag
            skulle vara ett steg på vägen mot det målet.
          </note>
          <note>
            Detsamma gäller ren produktion. Ni säger att ni inte har någon
            avvikande mening från det som vi säger i inledningen till Miljöpolitikens
            inriktning.
          </note>
          <note>
            Men när vi föreslår ett riksdagsuttalande om inriktningen av
            tillståndsprövningen för ren produktion svarar ni att ni egentligen
            tycker likadant, men ni är inte beredda att ge några tilläggsdirektiv.
            Jag tror inte att regeringen kommer att få förtroende för en politik
            där man säger sig ha vissa principer men sedan inte vågar leva
            efter dem.
          </note>
          <note type="speaker">
            Anf. 27 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jan Fransson talade här mycket varmt om miljöorganisationernas
            viktiga roll i arbetet med att driva miljöfrågorna framåt. Jag
            skulle då vilja höra om Jan Fransson är villig att driva frågan
            att miljöorganisationerna kan få bli sakägare i miljömålen enligt
            vår reservation.
          </note>
          <note>
            Jan Fransson uttryckte sig i fråga om miljöavgifterna som om
            de vore någonting som man skulle ta till i allra sista hand när
            det visat sig att det absolut inte gick på frivillig väg. Är det
            så ni räknar i dessa frågor?
          </note>
          <note type="speaker">
            Anf. 28 IVAR VIRGIN (m) replik:
          </note>
          <note>
            Herr talman! Jan Fransson talade om den tredje vägens politik.
            Jag tycker att det var litet oförsiktigt. I Kjell Olof Feldts
            bok står det bl.a.:
          </note>
          <note>
            ''Vi hade nu kommit därhän att den tredje vägens ekonomiska politik
            höll på att bryta samman. Vid nästa anhalt väntade arbetslösheten.''
            Detta gällde år 1989. Senare har han sagt: ''Tredje vägen ledde
            till ett stup, till avgrunden.''
          </note>
          <note>
            Om detta är karaktäristiken på socialdemokratisk miljöpolitik
            tycker jag att det var litet djärva liknelser. Jag skulle ändå
            inte vilja betrakta det riktigt så, även om jag har starkt kritiska
            anmärkningar mot den.
          </note>
          <note>
            Jan Fransson tog åter upp frågan om utsläppsrätter.
          </note>
          <note>
            Jag tog exemplet med kväveutsläpp från reningsverk. Om man kan
            få samma miljöeffekt med ett annat instrument än det vi använder
            i dag och detta dessutom enligt alla bedömningar är billigare
            att använda, varför skall man då inte använda det instrumentet.
            Jag kan inte förstå logiken i att säga nej till ett instrument
            av det här typen. I det fallet handlar det egentligen om att ge
            en typ av gruppkoncession, att inte göra en individuell prövning
            av varje enskilt verk, något som leder till resursslöseri, utan
            i stället använda en metod där marknaden själv kommer att visa
            den enklaste och billigaste lösningen. Jag tycker att vi alla
            borde vara intresserade av att de resurser som på detta sätt friställs
            används för andra viktiga miljöåtgärder.
          </note>
          <note>
            Sedan vill jag konstatera att även om vissa miljöåtgärder medför
            problem, har de ändå på många områden varit och är framgångsrika.
            I
          </note>
          <note>
            utvecklingen åt det hållet har socialdemokraterna hela tiden
            kommit stapplande efter och tvingats acceptera en majoritets uppfattning
            mot sin egen innersta önskan. Det visar bara att man inom socialdemokratin
            har svårt att tänka i nya banor.
          </note>
          <note>
            Det är på miljöområdet särskilt allvarligt att man inte har haft
            den förmågan.
          </note>
          <note type="speaker">
            Anf. 29 JAN FRANSSON (s) replik:
          </note>
          <note>
            Herr talman! Det är naturligtvis inte på det sättet som Ivar
            Virgin försökte ge sken av i slutet av sitt anförande, nämligen
            att socialdemokratin kommer stapplande efter.
          </note>
          <note>
            När det gäller ekonomiska styrmedel är det intressant att se
            hur man från industrins sida uttryckte sig i valrörelsen 1988
            och hur betänksam man sedan har blivit. På det har Ivar Virgin
            inte haft några synpunkter. Industrin har alltså svängt i den
            här frågan. Om man, som vi gör från socialdemokratins sida, ställer
            krav på att de ekonomiska styrmedlen skall få effekt är det klart
            att industrin inte kommer att tycka om dem. Men så länge som moderaterna
            i debatten för ett par år sedan talade om att man kunde ge subventioner,
            skattesänkningar, premier osv., såg naturligtivs industrin detta
            mer som en subvention än som ett åtagande i miljöarbetet.
          </note>
          <note>
            Den stora skiljelinjen mellan moderaterna och socialdemokratin
            gäller naturligtivs ytterst inflytandefrågan, demokratifrågan.
            Det finns många exempel på att moderaterna driver frågorna på
            så sätt, att de vill föra bort så mycket som möjligt från politiska
            beslut till förmån för ägare och aktörer. Man vill att avfallsmonopolet
            skall flyttas -- där har centern förvånat oss.
          </note>
          <note>
            Marknadslösningar skall klara det miljöfarliga avfallet och SAKAB
            privatiseras. I fråga om utsläppsrätter skall varje kommun kunna
            agera inom sin lilla kvävebubbla och själv välja de åtgärder man
            vill vidta. Det finns naturligtvis möjligheter att inom nuvarande
            system ta de hänsyn som Ivar Virgin säger att man kunde åstadkomma
            genom en sådan här kvävebubbla.
          </note>
          <note>
            Han får aldrig mig att förstå vad man skulle vinna på att man
            på en marknad säljer rätten att förorena.
          </note>
          <note>
            Det må vara att man gör så i Amerika, men för mig är det ett
            helt främmande sätt att hantera miljöpolitiken på.
          </note>
          <note>
            Anf. 30 Miljöminister BIRGITTA DAHL
          </note>
          <note>
            (s):
          </note>
          <note>
            Herr talman! Så här efter flera timmars debatt skulle väl vi
            som funnits här hela tiden behöva något för både kroppen och själen.
            Jag kan inte bidra med det lekamliga, men jag tänkte inleda mitt
            anförande med att läsa en dikt av Stig Sjödin.
          </note>
          <note>
            Dikten handlar om den underbara försommar som nu under den här
            debatten omger oss.Dikten heter
          </note>
          <note>
            ''Junivykort från Sverige 1976''. Dikten inleds så här:
          </note>
          <note>
            Hej!
          </note>
          <note>
            Här är väldigt skönt!
          </note>
          <note>
            Om kvällen känner jag från balkongen
          </note>
          <note>
            hur rönn och syren blandar sina dofter
          </note>
          <note>
            på ett sätt som inga parfymer kan härma.
          </note>
          <note>
            Hjärtat tumlar runt av glädje.
          </note>
          <note>
            Efter regn luktar gräset så frikst och gott
          </note>
          <note>
            att man vill äta det.
          </note>
          <note>
            Den här starka känslan för naturen är någonting som vi svenskar
            bär inom oss och som naturligtvis är ett världigt starkt skäl
            till miljöengagemanget, eftersom det är den natur vi älskar så
            mycket som hotas. Men nog ter det väl sig nästan overkligt att
            begripa att den här underbara försommaren som omger oss också
            inrymmer de miljörisker som hotar vår hälsa, naturens kretslopp
            och våra långsiktiga möjligheter till överlevnad.
          </note>
          <note>
            Vi behöver ju bara bege oss tvärs över Östersjön, så möter oss
            där mångdubbelt värre problem.
          </note>
          <note>
            Bilderna från katastrofområdena i Östeuropa, från
          </note>
          <note>
            Gulfen med den pågående miljökatastrofen, från flyktinglägren
            i Afrikas Horn och barnen i världens slumstäder, de förföljer
            oss, liksom insikten om vad hotet mot klimat och ozonskikt, mot
            världshaven, mot den biologiska mångfalden, mot Arktis och
          </note>
          <note>
            Antarktis egentligen innebär och kräver av oss.
          </note>
          <note>
            Det är naturligtvis så att vi för debatten här i dag i en väldigt
            allvarlig stämning, eftersom vi har den här insikten. Jag har
            trots det blivit något förvånad över den litet olustiga ton som
            också funnits i debatten.
          </note>
          <note>
            Jag har stor respekt för riksdagens arbetsbörda. Jag har själv
            många år i riksdagen bakom mig. Jag kan försäkra att också många
            av mina medarbetare och tjänstemän i andra departement, liksom
            myndigheter och utredningar, som har arbetat med den här stora
            propositionen, som har suckat under resans gång över mängden av
            arbete. Det är sant att det har varit väldigt arbetskrävande för
            oss alla. Så blir det när man går från ord till handling och fyller
            de vackra orden med massor av konkreta förslag på arbetsuppgifter
            som skall genomföras.
          </note>
          <note>
            Man kan diskutera om detta är en bra metod eller är det inte,
            t.ex. att föra så många konkreta förslag till riksdagen eller
            att ge en sådan här samlad redovisning. Vi valde att göra så 1988
            och 1991, eftersom det var första gången som riksdagen -- och
            jag tror något parlament -- fick en så samlad redovisning av hur
            vi skulle bära oss åt för att låta mljöhänsynen genomsyra alla
            samhällslivets områden, just därför att det nya i miljöpolitiken
            är att så skall det vara. Vi skall göra rätt från början.
          </note>
          <note>
            Vi skall se till att vi får en tillväxt som är i balans med vad
            naturlagarna och omsorgen om människors hälsa och miljö kräver.
            Då måste det bli så här.
          </note>
          <note>
            Jag vill säga till riskdagens ledamöter att vi har kommit fram
            till att detta sannolikt är sista gången vi gör på detta sätt,
            eftersom det blir så arbetskrävande Om jag vore väldigt populistisk
            och ville ta poäng många gånger för regeringens räkning, hade
            det varit bättre att lägga fram 20
          </note>
          <note>
            propositioner i stället för en. Vi för gärna diskussionen med
            riksdagen om de framtida arbetsmetoderna, men det ligger en hög
            ambitionsgrad bakom satsningen att ge denna samlade redovisning.
            Jag tycker kanske inte att det med tanke på allvaret i den situation
            som råder anstår oss att klaga över att det är jobbigt.
          </note>
          <note>
            Jag vill också ge riksdagen -- både ledamöterna och utskottskansliets
            personal -- en eloge för deras arbetsinsatser. Samma eloge vill
            jag ge alla dem som tidigare arbetat med propositionen.
          </note>
          <note>
            Vi ser nu resultatet, inklusive den mycket breda enighet som
            jag kan konstatera råder. Utskottet förelsår tio olika uttalanden
            från riksdagen, som alla är uttryck för en hög ambitionsnivå och
            som egentligen inte är riktade mot regeringen -- i ett sådant
            här jättelikt fält av förslag. Det är en fantastisk uppslutning
            som vi här kan konstatera både kring riktlinjerna, de grundläggande
            principerna, dagordningen för 90-talet och de många enskilda förslagen.
            Jag tycker att detta är en manifestation av att Sverige är berett
            att ta sitt ansvar och vill fortsätta att vara ett föregångsland
            på miljöns område. Det är naturligtvis en särskild styrka att
            regeringen kan uppträda med detta i ryggen, dvs. att riksdagen
            slutit upp på det sätt som den har gjort.
          </note>
          <note>
            Den här veckan kommer att gå i miljöns tecken.
          </note>
          <note>
            Under det veckoslut som vi har bakom oss var den europeiska miljörörelsen
            samlad i Sverige för diskusisoner om arbetet i Europa inför 1992.
            För detta möte var Naturskyddsföreningen värd. I dag diskuterar
            riksdagen miljöpolitiken. I morgon har den svenska nationalkommittén
            sammanträde. Då,
          </note>
          <note>
            Sören Norrby, kommer den svenska nationalrapporten att redovisas
            också offentligt. Vi kommer också att redovisa hur vi ser på förberedelsearbetet
            med enskilda punkter inför
          </note>
          <note>
            1992 års konferens.
          </note>
          <note>
            På onsdag firas Världsmiljödagen i Stockholm.
          </note>
          <note>
            Den här gången kommer chefen för FNs miljöstyrelse Mustafi Tobla
            och generalsekreteraren i UNCED-kommittén Maurice
          </note>
          <note>
            Strong, Brasiliens president och Sveriges statsminister kommer
            att delta i den manifestationen.
          </note>
          <note>
            På torsdag, då president Gorbatjov besöker
          </note>
          <note>
            Stockholm, kommer miljöfrågorna att diskuteras.
          </note>
          <note>
            På måndag i nästa vecka inleds i Sundsvall en stor internationell
            konferens om hälsa och miljö.
          </note>
          <note>
            Med detta fullföljer Sverige en tradition.
          </note>
          <note>
            Stockholmskonferensen om den mänskliga miljön
          </note>
          <note>
            1972 var ett svenskt initiativ och ett genombrott för det internationella
            miljöarbetet. Sedan dess har det faktiskt nåtts framgångar på
            många områden, men nya dimensioner har tillkommit i miljöarbetet,
            och de totala miljöhoten har ökat. Till de klassiska stora utsläppen
            från skorstenar och avlopp fogas nu med förfärande fart uttrycken
            för framför allt de rikas överflöd, nämligen de miljoner diffusa
            utsläppen från små utsläppskällor.
          </note>
          <note>
            Fattigdoms- och överbefolkningsproblemen har ökat, både som mänskligt
            lidande och som miljöförstörelseorsak. Krig och rustningar är
            och förblir det värsta av alla hoten mot människors hälsa och
            miljö.
          </note>
          <note>
            Under den tid som har gått sedan 1972 har också sambandet mellan
            miljö och utveckling visat sig mycket tydligt -- ja, man kan säga
            att det har mångdubblats. Det har aldrig någonsin varit mer aktuellt
            att använda uttrycket att vi skulle behöva smida om svärdet till
            plog ännu. Om vi för miljöarbetet kunde få bara en del av de resurser
            som de senaste decennierna har gått till rustningsoch rymdforskningsprojekt,
            skulle vi kunna klara av uppgiften att skapa en långsiktigt hållbar
            tillväxt, goda levnadsvillkor och god miljö på en generation.
          </note>
          <note>
            I bilagan till miljöpropositionen, ''Hur mår
          </note>
          <note>
            Sverige?'', ställs frågan: ''Hur många kan leva som vi utan att
            vi förstör jordens miljö och resurser?''
          </note>
          <note>
            Det svar som ges är 500 miljoner människor. Det kan låta mycket,
            men det är inte fler än de som bor i Västeuropa och Centraleuropa.
            I dag har jorden mer än tio gånger så många invånare, dvs, 5,5
          </note>
          <note>
            miljarder.
          </note>
          <note>
            Det är fullständigt omöjligt att använda sig av den teknik och
            den standard vi lever på för att försörja hela jordens befolkning.
            Då vore miljökatastrofen mycket snabbt ett faktum.
          </note>
          <note>
            Det här illustrerar ju hur långt vi befinner oss från målet att
            skapa en långsiktigt hållbar utveckling. Vi kan inte heller säga
            till jordens fattiga, vare sig i
          </note>
          <note>
            Östeuropa eller i u-länderna, att de inte skall ha rätt till
            utveckling. Det svar vi skall ge är att vi måste --
          </note>
          <note>
            och det är vår generations stora utmaning -- klara att skapa
            förutsättningar för ett gott liv för alla människor på jorden
            utan att tära på jordens resurser. Vi måste klara uppgiften att
            skapa en långsiktigt hållbar utveckling som -- såsom det uttrycks
            i vårt partiprogram -- kan förena framsteg för de mänskliga samhällena
            med vad människorna och naturen tål.
          </note>
          <note>
            Det var mot den här bakgrunden som Sverige år
          </note>
          <note>
            1987 tog initaitivet till en ny FN-konferens, 20 år efter Stockholmskonferensen.
            Den här gången är temat Miljö och utveckling. Den här gången kommer
            konferensen att hållas i et u-land, i Rio de
          </note>
          <note>
            Janeiro i Brasilien. På onsdag, på
          </note>
          <note>
            Världsmiljödagen den 5 juni, markerar vi sambandet mellan Stockhomskonferen
            1972 och konferensen i Rio de Janeiro 1992. Det sker i en ceremoni
            där både Brasiliens och Sveriges statsöverhuvuden kommer att delta.
          </note>
          <note>
            Förberedelserna för konferesen befinner sig just nu i ett intensivt
            skede. Hittills har arbetet varit konstruktivt, men de mest kontroversiella
            och avgörande frågorna har ännu inte lösts. Det återstår mycket
            i sak innan vi kan säga att
          </note>
          <note>
            Riokonferensen kommer att bli frramgångsrik.
          </note>
          <note>
            Den svenska regeringen har spelat en avgörande roll i utformningen
            av den strategi och det handlingsprogram som för närvarande diskuteras
            i
          </note>
          <note>
            UNCED-processen. Det innebär bl.a. att vi arbetar mycket intensivt
            för konventioner till skydd för klimatet, den biologiska mångfalden
            och världens skogar. Vi arbetar också aktivt för en principdeklaration,
            en s.k. Earth Charter, som skall utarbetas och antas. Alla frågor
            kommer inte att kunna lösas till konferensen. Ett aktionsprogram,
            som går under arbetsnamnet Agenda 21, för fortsatta åtgärder och
            förhandlingar inom ett brett fält kan vara ett effektivt instrument,
            men bara under förutsättning att det förses med konkreta åtaganden
            och tidtabeller. Detta är den svenska ståndpunkten.
          </note>
          <note>
            Till detta kommer att det är nödvändigt att teknologiska och
            ekonomiska resurser ställs till fattiga länders förfogande. Mot
            denna bakgrund är det naturligtvis upprörande att bara fyra länder
            hittills har nått ens till FN-målet att avsätta 0,7 %
          </note>
          <note>
            av bruttonatinalinkomsten till bistånd. Det är den svenska regeringens
            uppfattning att i-länderna har ett alldeles särskilt ansvar att
            genom omställningsåtgärder i de egna länderna, så att vi städar
            upp i eget hus -- det är vi som står för fyra femte delar av miljöförstöringen
            på jorden -- och genom resursöverföringar till fattiga länder
            möjliggör en varaktigt hållbar utveckling. Detta fråntar naturligtvis
            inte u-ländernas deras eget ansvar för den inhemska utvecklingen
            eller deras skyldighet att konstruktivt bidra i den internationella
            processen, men det ger dem möjlighet att göra det. Det är det
            som är så viktigt.
          </note>
          <note>
            Den svenska regeringen ser Riokonferensen som ett led i en process
            och som en möjlighet att accelerera det internationella miljöarbetet
            och samtidigt förstärka FN-systemets roll på det ekonomiska och
            sociala området. Vi håller en hög profil i förhandlingarna. Vi
            kommer att satsa hårt på att uppnå konkreta resultat.
          </note>
          <note>
            Vi har särskilt tagit upp två frågor, som jag vill nämna för
            riksdagens ledamöter. Den ena är fattigdomsproblematiken. Det
            gäller fattiga människors dagliga levnadsvillkor i världens slumområden
            både i storstäderna och på landsbygden samt naturligtvis arbetsmiljöfrågorna.
          </note>
          <note>
            Den andra är sambandet mellan krig och miljö.
          </note>
          <note>
            Detta illustrerades tydligt i Gulf-kriget, där miljökatastrofen
            fortfarande pågår. Under FNs miljöstyrelses senaste möte, som
            avslutades i helgen, har vi lyckats att få ett svenskt förslag
            om att föra upp dessa frågor på den internationella dagordningen
            antaget. Vi kommer att fortsätta att arbeta mycket intensivt med
            det.
          </note>
          <note>
            Det finns också goda exempel på att det går att nå konkreta framsteg.
            Det bästa exemplet är, tycker jag, genombrottet i CFC-förhandlingarna.
            Där har
          </note>
          <note>
            Sverige spelat en mycket hedersam roll med sitt exempel. Montrealprotokollet
            och ännu mer
          </note>
          <note>
            Wienkonventionen var inte tillräckligt långtgående. Det var det
            svenska avvecklingsprogrammet -- som vi beslöt om för tre år sen
            -- som kom att visa att det var praktiskt möjligt att gå längre.
            Det ledde också till överenskommelsen i London för snart ett år
            sedan där världens länder förband sig att genomföra en total avveckling
            till sekelskiftet. Man beslöt också att skapa den fond som fattiga
            länder behöver för att kunna ansluta sig.
          </note>
          <note>
            Kina och Indien betraktas ju som nyckelländer i detta fall. Sverige
            har just haft en delegation i Kina för att demonstrera freonfri
            teknik för användning på olika områden. Delegationen fick med
            sig hem beskedet att Kina nu avser att ansluta sig till
          </note>
          <note>
            Londonprotokollet när tillräckligt många har undertecknat det
            för att det skall träda i kraft. Det är ett mycket stort och betydelsefullt
            genombrott i arbetet till skydd för inte bara ozonskiktet, utan
            också för klimatet. Vad är det då som har varit avgörande? Jo,
            det avgörande har varit att vi har gått före, visat på möjligheterna
            till något bättre, att teknik utvecklats och att resurser ställts
            till förfogande.
          </note>
          <note>
            Jag vill också ta upp en annan aspekt med kammaren. Många av
            de internationella konventioner som vi i dag har, t.ex.
          </note>
          <note>
            luftvårdskonventionen eller Baselkonventionen, är ju liksom Montrealprotokollet
            bara det första steget på vägen mot vad som måste anses vara målet,
            nämligen att komma ned till utsläpp eller skador som inte överstiger
            den s.k. kritiska belastningsgränsen. Man skall alltså i stället
            för de gamla utsläppsmålen ha tydligt hälso- och miljörelaterade
            mål som utgår från vad omsorgen om hälsan och miljön kräver.
          </note>
          <note>
            Denna linje driver vi nu i förhandlingarna t.ex. om
          </note>
          <note>
            Europas luftvård, inom ECE och inför den kommande klimatkonventionen.
            Vi gör detta först och främst därför att det är det enda rätta
            när det gäller hälsan och miljön, men också därför att detta är
            det mest rättvisa sättet att arbeta; den som förorenar mest får
            störst åtaganden. Det ger också en viss möjlighet för u-länderna
            att få utrymme för sin utveckling. Det ställer störst krav på
            rika industriländer. De allra största kraven ställs på dem som
            släpper ut mest och har sämst miljöpolitik. Det innebär också
            att man får de mest kostnadseffektiva insatserna och kan hitta
            en nyckel till uppgörelser i många svåra frågor.
          </note>
          <note>
            Detta är tydligt när det gäller klimatfrågan. Det var där som
            det var möjligt att hitta en gemensam ståndpunkt. Det var på Sveriges
            vägnar som jag personligen, Ivar Virgin, dagen före miljökonferensen
            i höstas vid de gemensamma överläggningarna mellan EGs och EFTAs
            miljöministrar lade fram vår ståndpunkt. Den bygger på att man
            gör ett gemensamt åtagande som innebär att hela Västeuropa skall
            klara att närma sig vad som kan kallas kritiska belastningsgränser
            för klimatet. Det kommer att ta flera decennier.
          </note>
          <note>
            Det var också Brundtlandskommissionens rekommendation. Men man
            får olika åtaganden.
          </note>
          <note>
            England, USA och Japan som har 5 ton utsläpp per person och år
            får andra åtaganden än Sverige som har 2 ton och Indien eller
            Kina som har 0,5 ton.
          </note>
          <note>
            Det är där vi har kunnat hjälpa till att förlösa förhandlingarna.
            Det var oerhört viktigt att hela
          </note>
          <note>
            Västeuropa, som svarar för 17 % av världens klimatpåverkan när
            det gäller koldixidutsläpp, kunde enas om en gemensam linje gentemot
            de två andra stora ekonomierna, Japan och USA, som tillsammans
            svarar för 33 %. 17 plus 33 blir 50, som kammarens ledamöter lätt
            kan räkna ut. Vi har inte dessa länder med oss ännu. För att vi
            skall kunna vara framgångsrika är det oerhört viktigt att de kommer
            med.
          </note>
          <note>
            Det är också oerhört viktigt att vi -- som den svenska regeringen
            nu redovisar för riksdagen --
          </note>
          <note>
            har en strategi för hur vi skall hantera samtliga miljöpåverkande
            gaser. OECD kunde i början på året i en studie visa att Sverige
            på detta område ligger före samtliga andra länder. Vi har minskat
            våra koldioxidutsläpp med 36 %. Vi ligger därmed väsentligt under
            andra industriländer. Vi ligger också främst när det gäller avvecklingen
            av CFC.
          </note>
          <note>
            Utöver det vi redan gjort kommer vi, med den strategi som regeringen
            redovisar för riksdagen, att under 90-talet kunna halvera vår
            miljöpåverkan.
          </note>
          <note>
            Det är ett mycket hedervärt åtagande som vi har anledning att
            känna stolthet över.
          </note>
          <note>
            OECD och EG är naturligtvis nyckelorganisationer när det gäller
            att klara de rika ländernas särskilda ansvar och åtaganden. Det
            är dessa länder som skall göra åtagandena och stå för teknikutvecklingen
            och resursöverföringen. Det är ett skäl till att vi alltmer intensivt
            arbetar i dessa organisationer. Ett annat skäl är den betydelse
            som varorna, de många små diffusa utsläppen, har fått för miljöproblemen.
            Miljöproblemen passerar gränserna inte bara med luft och vatten,
            utan även med varuströmmarna. Det är, för att ta ett tydligt exempel,
            viktigare både för Sverige och Europa vad 350 miljoner kan göra
            tillsammans -- de som finns i EG och EFTA-länderna -- än vad vi
            som är
          </note>
          <note>
            8,5 miljoner ensamma kan göra. För att driva på det arbetet är
            då EG ett nyckelforum.
          </note>
          <note>
            Den svenska strategin är att vi skall finnas med där för att
            driva på. Vi skall ställa tuffa krav och försöka få EG med på
            dessa krav. Vi skall välja en väg för harmonisering som stegvis
            går mot en högre nivå.
          </note>
          <note>
            Denna nivå skall bli gemensam först när vi nått varandra på den
            högre nivån. Vi har varit mycket framgångsrika i det arbetet.
            EGs miljökommissionär Ripa de Meana föreslog nyligen att EGs miljödirektiv
            eller normer skall utarbetas i två steg. Den första nivån utgörs
            av den existerande bästa tekniken. Den andra nivån innebär framtida
            teknik. Till detta kopplas någon form av ekonomiska styrmedel
            för den högre nivån.
          </note>
          <note>
            Detta förslag tycker vi är mycket tilltalande dels för att den
            grundläggande nivån kommer att krävas av alla -- även de ovilliga
            måste klara detta för att få tillgång till marknaden --, dels
            för att förslaget ger utrymme för att gå längre och driva på den
            tekniska utvecklingen. På så sätt kan en framtida obligatorisk
            högre nivå förberedas. Detta är vår strategi. Det är t.ex. det
            som ligger bakom det förslag om miljöklasser för fordon som kammaren
            nu skall ta ställning till.
          </note>
          <note>
            Jag har själv den erfarenheten att miljösamarbetet i EG kommer
            att vara till stor nytta för miljöskyddet i hela Europa. Utvecklingen
            är för närvarande väldigt dynamisk. Det styrks av våra erfarenheter
            av EEC-förhandlingarna, som vi i stort sett nu klarat ut. Vi kommer
            inte att tvingas sänka våra ambitioner. Det vet vi redan, för
            det har vi förhandlat klart om. Vi har varit framgångsrika på
            speciellt två områden. Vi kommer, det är min övertygelse, att
            kunna få med EG på att ta ytterligare ett steg i mitten på 90-talet.
            Det står i propositionen. Det andra gäller kemikaliefrågorna.
          </note>
          <note>
            Vi behöver på det området inte på någon punkt sänka våra ambitioner.
            Vi har däremot blivit direkt ombedda av EG att hjälpa dem att
            förbättra sitt kemikaliedirektiv. En särskild arbetsgrupp arbetar
            för närvarande med dessa frågor. Arbetsgruppen är gemensam för
            EG och Sverige. Det är mycket unikt.
          </note>
          <note>
            För någon månad sedan hade vi ett EG--EFTA-
          </note>
          <note>
            seminarium. Vi gick där i detalj igenom hur man skulle se på
            olika problem på detta område. Vi tror att vi genom att driva
            frågorna på detta sätt kan spela en viktig roll i det fortsatta
            arbetet.
          </note>
          <note>
            Det är inte bara Europas miljösituation som vi ett nära samarbete
            med EG kan påverka. Vi kan genom gemensamma strategier påverka
            det internationella förhandlingsarbetet inför 1992. Det var precis
            det som hände i Bergen i maj 1990, på
          </note>
          <note>
            CFC-förhandlingarna i London i juni förra året och på klimatkonferensen
            i Genève i november.
          </note>
          <note>
            Ett sådant aktivt samarbete har vi också när det gäller att ge
            stöd och hjälp till Öst- och
          </note>
          <note>
            Centraleuropa. Den nya öppenheten har ju avslöjat en förfärande
            situation i dessa länder. Jag tänker inte ägna mig åt så billiga
            saker som att skylla allt det på kommunismen. Vi socialdemokrater
            underkänner faktiskt både kommunismen och kapitalismen när det
            gäller att klara ut miljöproblemen. Ett resonemang kring dessa
            frågor finns som en mycket viktig del med i vårt nya partiprogram.
            Vi tror att man måste söka en annan lösning, en lösning som sätter
            människan och miljön före både statsnyttan och marknaden.
          </note>
          <note>
            Det är det bidraget som vi tror att vi har att komma med både
            i Europa, Öst- och Västeuropa, och på världsscenen. Vi tror, i
            all ödmjukhet, att det är något mycket fint att komma med. Det
            betyder att besluten i dessa avgörande frågor om hur gemensamma
            resurser används skall fattas av människorna själva och av deras
            valda representanter. Ett av de starkaste argument jag känner
            till för det vi ibland brukar tala om som ekonomisk demokrati
            är just resurshushållningen och omsorgen om miljön.
          </note>
          <note>
            Vi har också i det arbetet varit pådrivande, som kammarens ledamöter
            vet. Ett exempel är att vi kallade dem till konferens om Östersjöns
            miljö som hölls i Ronneby i september 1990. Det arbetet har nu
            framskridit långt. Alla länder har redovisat sina nationella program.
            Arbetet med det gemensamma aktionsprogrammet pågår, och det kommer
            i början av nästa år att hållas ett miljöministermöte där detta
            aktionsprogram skall läggas fast. Arbetet skall vara i gång under
            1993, i enlighet med de åtaganden som gjordes i Ronneby. Det som
            är intressant med åtagandet är att det just utgår från mål som
            är klart och kompromisslöst relaterade till hälsan och miljön.
          </note>
          <note>
            Vi kommer nu också att hålla ett alleuropeiskt miljöministermöte
            i Prag i midsommar. Det är första gången i mitt liv som jag lämnar
            Sverige en midsommarafton, men jag tycker att detta är så viktigt
            att jag gärna gör det. Där kommer Europas alla miljöministrar,
            inkl. EGs, att träffas för att diskutera hur Västeuropas solidariska
            stöd till återuppbyggnaden och miljöarbetet i Östeuropa skall
            kunna ske. Inte minst skall vi diskutera hur ekonomiska resurser
            skall kunna kanaliseras så effektivt som möjligt.
          </note>
          <note>
            Karl Erik Olsson får kalla det en ''fond'' eller vad han vill,
            men det viktiga är ju att vi får resurser till detta angelägna
            arbete. Vi har både i samband med
          </note>
          <note>
            Östersjöarbetet och nu inför Pragmötet lyckats intressera de
            stora ,internationella finansinstituten att direkt ge sig in i
            projekten. Vi har lyckats mobilisera EG till att säga att det
            är önskvärt att så mycket som möjligt av den europeiska utvecklingsbankens
            resurser används för miljöinsatser i Östeuropa. Jag tycker då
            att vi har gjort ett gott arbete när det gäller att uppfylla de
            önskemål som även denna riksdag har framfört i denna väldigt angelägna
            fråga.
          </note>
          <note>
            Samarbetet för miljön, som blir allt viktigare i
          </note>
          <note>
            Europa, har dessutom på ett verksamt sätt kunnat bidra till att
            stödja de krafter som arbetar för frihet och demokrati i Östeuropa.
            Det har t.ex. genom ett mödosamt förhandlingsarbete varit möjligt
            att se till att de baltiska staterna nu deltar i
          </note>
          <note>
            Östersjösamarbetet. Det gjorde de vid det möte som hölls i Stockholm
            i maj. Jag tror att vi kommer att lyckas också med Pragmötet.
          </note>
          <note>
            Jag hade svårt att förstå när Karl Erik Olsson framförde kritik
            mot att propositionen bestod av massor av fragmentariserade förslag
            där man inte kunde se mönstret. Om det är något som är påtagligt
            i den här propositionen om en god livsmiljö, är det att den ställer
            sig principiellt och kompromisslöst på ekologins grund, på hälsans
            och miljöns grund. Den innebär att man lägger fast några oerhört
            viktiga principer och att man också visar hur dessa skall genomföras
            -- det är därför vi har med alla de konkreta förslagen. Där redovisas
            hur vi skall gå från reparerande till förebyggande arbete, hur
            vi skall bära oss åt för att från början ställa de rätta kraven,
            hur vi från början skall utforma produktion, infrastruktur och
            livsstil på rätt sätt så att de blir rena och resurshushållande,
            hur vi går från krav på bevis för att något är farligt till den
            s.k. försiktighetsprincipen och substitutionsprincipen samt den
            omvända bevisbördan.
          </note>
          <note>
            Förslaget om myggmedlen är ingen liten fråga i sammanhanget.
            Det är ett exempel på att en myndighet tillämpar denna princip
            gentemot stora multinationella kemiföretag. Då får dessa företag
            vara så goda att bevisa att deras produkt är ofarlig.
          </note>
          <note>
            Men de har inte lyckats med det. Det gäller då att med användning
            av substitutionsprincipen se till att produkten blir ofarlig.
            Vi skall väl tycka att det är bra att myndigheterna vågar ta striden
            med de stora industrijättar som säljer sina produkter på den svenska
            marknaden. Det lilla exemplet är inte betydelselöst när det gäller
            att stå fast vid tillämpningen av en mycket viktig princip gentemot
            mycket starka intressen; det är nämligen vad det handlar om.
          </note>
          <note>
            Vi går också från utsläppsmål till och klara tydliga hälso- och
            miljömål, vilket i propositionens grundformulering uttrycks med
            orden: De långsiktiga målen i miljöpolitiken är att skydda människors
            hälsa, bevara den biologiska mångfalden, hushålla med uttaget
            av naturresurser så att de kan utnyttjas långsiktigt samt att
            skydda natur och kulturlandskap.
          </note>
          <note>
            Detta tillämpas sedan på samhällslivets alla områden. Jag skall
            inte nu gå igenom dem ett för ett, men jag skall ta upp ett område
            som är mycket viktigt och som jag vet att utskottet också har
            lagt ned mycket arbete på, nämligen omställningen av de areella
            näringarna och naturvården. Liksom på andra områden har vi på
            detta nu ställt upp klara miljömål för omställningen. Vi har sedan
            vi kom tillbaka i regeringsställning 1982 också tillfört naturvården
            betydande resurser, t.ex. vad gäller anslag för inköp av mark
            för naturvård. Det anslaget låg stilla under hela den borgerliga
            regeringsperioden, mellan 1976 och 1982. Sedan
          </note>
          <note>
            1982 har den mark som skyddas som naturreservat utökats från
            8 000 till 18 000 hektar. Anslaget har ökats med 250 %. Vi har
            tillfört pengar för landskapsvård, för vård av hotade arter och
            kulturminnen och för restaurering av
          </note>
          <note>
            Hornborgasjön.
          </note>
          <note>
            Men det arbete vi inledde 1985 med en inventering av hur mycket
            urskog som behöver skyddas för att vi skall kunna bevara den biologiska
            mångfalden har ju visat på större behov än dem vi från början
            räknade med. Det initiativ den socialdemokratiska utskottsgruppen
            har tagit för att ytterligare stärka detta anslag till 140 milj.
            kr. förbättrar naturligtvis läget. Jag tycker emellertid att vi
            måste vara så ärliga mot varandra att vi erkänner att vi via statsbudgeten
            aldrig kommer att komma i närheten av målet om att säkerställa
            den biologiska mångfalden och att vi därför måste kräva ett större
            ansvar av markägarna och de areella näringarna.
          </note>
          <note>
            I processindustrin är det numera en även i lag självklar princip
            att utövaren skall tåla de inskränkningar som miljöskyddet kräver.
            Nu har vi kommit till en punkt då en sådan princip måste gälla
            även naturvården och den biologiska mångfalden. Utskottets uttalande
            på den här punkten stämmer också väl överens med vad som sägs
            i propositionen om målen för politiken och de grundläggande principerna
            liksom med beslut vi fattade på vår partikongress i höstas.
          </note>
          <note>
            Hur viktiga delar av dessa målsättningar skall förverkligas skall
            nu diskuteras i den skogspolitiska utredningen, i miljölagstiftningskommittén
            och även i den uppföljning som skall göras av den livsmedelspolitiska
            omställningen. Andra frågor behöver däremot diskuteras ytterligare,
            och regeringen kommer därför redan på torsdag att tillsätta en
            interdepartemental arbetsgrupp som skall utreda hur principen
            om ett ökat kostnadsansvar kan få större tillämpning inom de areella
            näringarna. Utredningens uppdrag inkluderar också en översyn av
            reglerna för intrångsersättning i samband med att pågående markanvändning
            försvåras till följd av en ökad naturvårdshänsyn. Detta arbete
            skall vara klart före utgången av detta år. Vi tar oss alltså
            an det uppdrag som riksdagen ger oss med stor snabbhet.
          </note>
          <note>
            Herr talman! Jag har stor respekt för andra partiers ambitioner.
            Det är nämligen ovedersägligen så att den allmänna ambitionsnivån
            på senare år har höjts högst väsentligt. Men jag känner ändå en
            mycket stor oro inför tillträdandet av en borgerlig regering,
            ledd av högeralliansen med moderaterna som största parti och tokhögern
            som stödparti.
          </note>
          <note>
            Den sista punkten har inte diskuterats mycket, men jag menar
            att man inte kommer runt den, eftersom en eventuell borgerlig
            regering blir beroende av Ny demokrati. Ny demokrati värvar sina
            röster att vädja till det allra sämsta hos människor, vilket är
            en helt oanständig politik i fråga om miljön. Partiet vädjar nämligen
            till människors vilja att slippa vara med om de åtaganden och
            uppoffringar som krävs för vår miljö.
          </note>
          <note>
            När högeralliansen, dvs. moderaterna och folkpartiet, nyligen
            redovisade sin vision av hur
          </note>
          <note>
            Sverige skall rivstartas nämndes knappt miljön.
          </note>
          <note>
            Den fanns inte med mer än i en bisats i programmet. I stället
            är det de hårda, krassa, ekonomiska frågorna som dominerar. För
            högeralliansen är det plånboksfrågorna och egoismen som styr,
            det kommer man inte ifrån, och det kommer att påverka också miljöpolitiken.
            Det gör m orolig, eftersom jag vet att svenska folket vill något
            annat.Vi är beredda att slåss för att miljöfrågorna skall få vara
            viktiga också i svåra och dåliga tider. Det finns här faktiskt
            en skilnad. När vi socialdemokrater redovisar vår politik -- vare
            sig det handlar om krisprogram eller vår vision i valplattformen
            om vår uppgift på 90-talet -- är kampen för en god livsmiljö en
            av politikens fem huvudfrågor tillsammans med rätten till arbete,
            den sociala välfärden, en stark ekonomi och den internationella
            solidariteten. Vi vill kunna fortsätta att driva politiken på
            den grunden, där miljöfrågorna är en av våra absolut avgörande
            framtidsfrågor, den som skall finnas med i goda och dåliga tider.
          </note>
          <note type="speaker">
            Anf. 31 KARL ERIK OLSSON (c) replik:
          </note>
          <note>
            Herr talman! Om jag hade varit Birgitta Dahl skulle jag inte
            ha tagit upp frågan om de areella näringarnas omställning i samband
            med den här debatten. Vi får om en vecka anledning att här i kammaren
            återkomm t.frågan om odlingslandskapet, så vi kan ta den debatten
            då.
          </note>
          <note>
            När det gäller intrångsersättningen blev jag litet orolig över
            vad miljöministern sade om en interdepartmental utredning. Jag
            vill från miljöministern få bekräftat att regeringen är inne på
            samma linje som jordbruksutskottets majoritet, nämligen att det
            inte handlar om att frångå grunderna i 1987års beslut om intrångsersättning,
            utan att det handlar om att diskutera vilka skyldigheter en markägare
            har under pågående markanvändning. Detta vill jag säga -- innan
            jag glömmer bort det -- med anledning av vad Birgitta
          </note>
          <note>
            Dahl sade i slutet av sitt anförande.
          </note>
          <note>
            Låt mig nu börja från början. Birgitta Dahl började sitt anförande
            på ett sätt som jag gillade. Mot slutet av anförandet hade hon
            en kommentar om hänsyn till människa och miljö i stället för statsnytta
            eller socialism och marknad, vilket jag egentligen också gillar.
            Det låter nästan som mitt försök till beskrivning av ekohumanismen.
            Utifrån detta skulle vi kanske kunna bli ense.
          </note>
          <note>
            Så finns det en del andra saker. Bl.a. sade Birgitta
          </note>
          <note>
            Dahl att tonen i mitt anförande var tråkig. Jag är lite ledsen
            över att det var nödvändigt att ha en sådan ton. Arbetsbördan
            är en sak, och jag har inte klagat över att det är jobbigt; det
            får man ta på sig om man går in i den här situationen. Bekymret
            är däremot att vi har fått för mycket att göra och för många frågor
            att ta ställning till på för kort tid. Det är en ny erfarenhet,
            och kanske skall vi lära av den.
          </note>
          <note>
            Jag är tacksam för kommentaren om att vi kanske skall ha det
            på ett annat sätt när vi väl har lärt oss ordentligt. Förra gången
            gick det bättre, men den här gången kände vi på oss att vi inte
            nådde det resultat vi var ute efter. Jag har också tagit upp frågan
            om vi gör rätt. Jag vill gärna upprepa den fråga jag ställde inledningsvis:
            Har detaljrikedomen och teknokratiseringen blivit så stor att
            detta döljer dramatiken i miljöförändringarna? Jag har sagt att
            miljöpropositionen är ett exempel på ett ambitiöst och detaljerat
            men även fragmentariskt arbete. Jag har alltså även sagt ambitiöst.
            Frågan är bara om vi klarar av att arbeta på det här sättet eller
            om vi måste ta tag i problemen mera från grunden. Jag tror att
            det blir nödvändigt att dela upp debatten om miljöfrågorna, så
            att de finns med oss i hela det politiska arbetet året runt i
            riksdagen.
          </note>
          <note type="speaker">
            Anf. 32 IVAR VIRGIN (m) replik:
          </note>
          <note>
            Herr talman! Moderaterna och folkpartiet försöker skapa en politik
            för högre tillväxt, och den lär nog behövas. I socialdemokraternas
            politiska redovisning i september står det: Skall miljöförstöringen
            kunna hejdas krävs det att vi avsätter en stor del av den ekonomiska
            tillväxten under 90-talet för en förbättrad miljö.
          </note>
          <note>
            Det är säkert riktigt, men socialdemokraternas politik har faktiskt
            lett till en försvagad ekonomisk aktivitet. Den ekonomiska utvecklingen
            i Sverige är i jämförelse med omvärldens utveckling alarmerande
            svag. Tillväxten har minskat under de senaste åren, och prognoserna
            är oroväckande. Det här är ingen svartmålning av Sverige. Det
            är sanningen, den direkta effekten av socialdemokratisk politik.
            Därför kan man säga att socialdemokraterna försvårar miljöarbetet.
            Det är självklart att utrymmet för miljöinvesteringar minskar
            när tillväxten minskar. När socialdemokraterna därför säger att
            de vill avsätta en stor del av tillväxten för miljöinsatser och
            det inte finns någon tillväxt, är det klart att läget är allvarligt.
          </note>
          <note>
            Birgitta Dahl sade att vi svenskar har en stark känsla för naturen.
            Det håller jag med om, det har vi. Men jag skulle tro att känslan
            för naturen är mycket starkt kopplad till vårt äganderättsbegrepp.
          </note>
          <note>
            Jag hänvisar till citatet av Vilhelm Moberg och den oerhört starka
            koppling som det i Sverige finns mellan äganderätt och känsla
            för naturen. Jag ser ingreppet mot äganderätten som utomordentligt
            allvarligt just med tanke på skyddet av naturen. Jag tror att
            det blir en effekt helt motsatt den avsedda.
          </note>
          <note>
            Till slut skulle jag vilja säga att Sverige inte längre är ett
            föredöme på klimatvårdsområdet. När riksdagen 1988 fattade beslutet
            om ett koldioxidtak väckte det internationellt intresse. Det var
            inte för inte som Carlo Ripa de Meana sade att det vore högst
            olyckligt om Sverige rev upp sitt koldioxidbeslut. Om Sverige
            som är ett rikt land inte klarar miljömålet, förlorar vi en verklig
            förebild, sade han. Att vara stark i internationella förhandlingar
            förutsätter faktiskt att man har en egen stark position och den
            positionen lämnar vi sannolikt i morgon. Detta är, enligt min
            mening, utomordentligt illa inför de möten som kommer att äga
            rum de närmaste dagarna.
          </note>
          <note type="speaker">
            Anf. 33 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag tycker att det är mycket glädjande att miljöministern
            visar ett så stort engagemang för de internationella frågorna
            på miljöområdet. Jag hoppas verkligen att Sverige vid
          </note>
          <note>
            Brasilien-mötet agerar mycket kraftfullt för att förändra miljösituationen
            i världen. Jag läste just
          </note>
          <note>
            Strongs uttalande i samband med besöket i Sverige:
          </note>
          <note>
            Varje människa i västvärlden måste se sig själv som en säkerhetsrisk.
            Vår slösaktiga och resurskrävande livsstil är ett hot mot hela
            jordens miljö. -- Just detta blev inte särskilt mycket belyst
            av miljöministern när hon talade om just den kommande Brasilien-konferensen.
            Det verkar som om vi skulle kunna fortsätta på samma sätt som
            tidigare. Jag känner att det måste bli en annan satsning, där
            självtillitsbegreppet finns med både i i-världen och i u-världen.
            Jordens resurser måste fördelas på ett helt annat sätt än hittills,
            om vi över huvud taget skall kunna klara de globala problemen.
          </note>
          <note>
            Sedan till den areella näringen och den nuvarande svenska jordbrukspolitiken.
            Jag känner stor osäkerhet om huruvida miljömålet har blivit vad
            det borde ha blivit. Våtmarksrestaureringen är naturligtvis en
            satsning som måste stimuleras, eftersom den är viktig i sammanhanget.
            Risken är faktiskt att vi planterar igen mycket av de värdefulla
            ängsmarkerna, där det finns ett rikt biotopliv som bör bevaras.
          </note>
          <note>
            En internationell fråga är regnskogsskyddet.
          </note>
          <note>
            Vidare har vi skyddet för våra fjällnära skogar.
          </note>
          <note>
            Dessa frågor bör också tas upp. Jag skulle vilja veta hur miljöministern
            i nuläget ser på just våra fjällnära skogar. Vi tycker inte att
            dessa skogar i den proposition som behandlats i riksdagen har
            fått det skydd som de förtjänar.
          </note>
          <note type="speaker">
            Anf. 34 SÖREN NORRBY (fp) replik:
          </note>
          <note>
            Herr talman! Miljöministern inledde med att anspela på en olustig
            ton i debatten. Jag tror att detta litet grand är uttryck för
            den trötthet som vi känner vid den här tiden under ett hårt belastat
            riksdagsår. Som jag framhöll är propositionsanhopningen under
            årets vårriksdag väl närmast unik. Jag erinrar mig att jag en
            gång i tiden inledde min bana i riksdagen i april 1967 med att
            litet uppkäftigt fråga Tage Erlander om han avsåg att genom en
            bättre planering av regeringens arbete undvika den propositionsanhopning
            som riksdagen då drabbades av. Nu konstaterar jag att det faktiskt
            inte har blivit bättre.
          </note>
          <note>
            Frågan när den svenska nationalrapporten presenteras besvarade
            Birgitta Dahl genom att säga att den kommer i morgon. Detta bekräftar
            ju vad jag sade i mitt inledningsanförande, nämligen att riksdagens
            miljödebatt kommer litet grand på mellanhand. Rapporten hade naturligtvis
            också varit ett värdefullt dokument som utgångspunkt för dagens
            debatt.
          </note>
          <note>
            Sedan vill jag tacka för en utomordentligt bra lägesrapport om
            Sveriges arbete inte minst när det gäller de internationella klimatfrågorna
            och det övriga konventionsarbetet inför Rio-konferensen
          </note>
          <note>
            1992. Det här bekräftar att den klimatstrategi som ingår i energiöverenskommelsen
            mellan socialdemokraterna, folkpartiet liberalerna och centerpartiet
            är väl underbyggd. Beträffande påståendet att vi inte klarar koldioxidmålet,
            vilket moderaterna ofta återkommer till, kan man säga att vi klarar
            koldioxidmålet om vi väljer det basår som moderaterna har valt.
            Men det är inte lika säkert att det går bra, om vi väljer basåret
            1988 i stället för
          </note>
          <note>
            1987. Detta visar vilka små marginaler som det handlar om. De
            siffror som man använder när det gäller koldioxidutsläpp är behäftade
            med stor osäkerhet. Oftast är de inte temperaturkorrigerade, och
            därför blir de också osäkra. Väljer vi 1987 som basår tror jag
            att vi har goda möjligheter att hålla oss under den nivån fram
            till sekelskiftet. Den nationella ambitionen måste vara just den.
          </note>
          <note>
            Birgitta Dahl talade om initiativet av s-gruppen i utskottet
            att plussa på 60 milj.kr. Det var motiveringen som var ett s-initiativ,
            medan anslagsbeslutet faktiskt var ett bifall till bl.a.
          </note>
          <note>
            folkpartiet liberalernas partimotion om plus 60
          </note>
          <note>
            milj.kr.
          </note>
          <note>
            När det gäller oron för m--fp-överenskommelsen vill jag framhålla
            att den inte avser miljöfrågorna.
          </note>
          <note>
            Plattformen kommer att skapa en ekonomisk tillväxt som ger utrymme
            för en mer offensiv miljöpolitik.
          </note>
          <note type="speaker">
            Anf. 35 ANNIKA ÅHNBERG (v) replik:
          </note>
          <note>
            Herr talman! Miljöministern inledde med en vacker dikt som bl.a.
            handlade om att gräset luktade så gott att man ville äta det.
            Jag hoppas att vi inte skall förväxla detta med att bita i gräset,
            vilket vi definitivt inte har för avsikt att göra när det gäller
            vänsterpartiets miljöambitioner.
          </note>
          <note>
            Miljöministern yttrade många vackra ord och hade många synpunkter
            som jag delar; behovet av höga ambitioner avseende det globala
            arbetet och nödvändigheten av att skapa en motvikt mot världsgiganterna
            USA och Japan, som ständigt framträder som bromsklossar när det
            gäller de internationella miljöambitionerna. Det jag inte tyckte
            om var den attityd av självgodhet som jag tyckte präglade miljöministerns
            anförande. När man lyssnade kunde man nästan få känslan av att
            det bara var att slå sig till ro, för regeringen har redan gjort
            allt som kan göras. I denna den bästa av världar går allt åt rätt
            håll. Då får man nypa sig i armen, tänkta efter och inse att problemen
            är oerhörda och att vi i verkligheten faktiskt ännu inte har vänt
            utvecklingen. Jag tycker att en mer ödmjuk hållning kanske skulle
            passa bättre.
          </note>
          <note>
            Miljöpolitiken är kompromisslös, säger miljöministern. Nej, det
            är just det den inte är. Jag delar t.ex. ambitionen för biståndet,
            men tycker därför inte om att 700 miljoner används för flyktingmottagning
            i Sverige.
          </note>
          <note>
            I fråga om den internationella handelspolitiken har vi lagt fram
            yrkanden om att Sverige skall vara mer drivande när det gäller
            miljöaspekterna. Jag undrar om miljöministern är nöjd med den
            miljömedvetenhet som i dag präglar handelspolitiken. Vi vet att
            det inom GATT
          </note>
          <note>
            instiftades en miljökommitté 1972, för att belysa dessa aspekter.
            Denna kommitté har ännu inte sammanträtt en enda gång. Har Sverige
            då gjort allt för att driva på utvecklingen så att den internationella
            handeln kan ske med produkter som tillverkas på miljömässigt acceptabla
            villkor, så att vi kan komma bort från det som kallas grön dumpning?
            Det pratas annars om att dumpning inte skall vara tillåten i internationell
            handel. Men att producera varor på sådant sätt att man ödelägger
            miljön, vilket är en typ av grön dumpning, är fortfarande tillåtet.
            Vi i vänsterpartiet tycker inte att Sverige har gjort tillräckligt.
            Att bygga
          </note>
          <note>
            Öresundsbron, är det att lunka på i samma gamla resursslösande
            utveckling eller är det att bryta mönstret och börja något nytt?
            Vi tycker inte att det är att bryta mönstret och gå in för en
            mer resurssnål utveckling i vårt land.
          </note>
          <note>
            På tal om EG-strategin måste jag säga att jag blir förvånad.
            Tänk att det förut var så oerhört svårt att i internationella
            sammanhang få gehör för våra starka ambitioner och tänk att det
            helt plötsligt är så lätt bara för att vi har sagt att vi skall
            gå med i
          </note>
          <note>
            EG. Jag är inte riktigt övertygad om att det kan vara så enkelt
            att vi, bara för att vi är positiva till
          </note>
          <note>
            EG, plötsligt får gehör för allting. Jag skulle gärna vilja höra
            hur vi skall bevara vår handlingsfrihet vid denna EG-anpassning.
            Kan vi fortsätta att ha den pådrivande roll som vi annars har
            haft i internationellt konventionsarbete? Hur blir det med uppföljningen,
            som är EGs stora problem?
          </note>
          <note>
            Visst kan man utforma direktiv, men finns det ingen uppföljning
            hjälper direktiven inte stort. Hur kommer det att bli med den
            saken?
          </note>
          <note>
            Anf. 36 Miljöminister BIRGITTA DAHL (s)
          </note>
          <note>
            replik:
          </note>
          <note>
            Herr talman! En gång i min ungdom föll mina ögon på en diktrad
            av Edith Södergran: Det tillkommer mig icke att göra mig mindre
            än jag är. Det är klart att vi skall vara ödmjuka. Det är klart
            att vi också skall vara medvetna om att oerhört mycket finns kvar
            att göra. Men om man, som Annika Åhnberg beskriver det, är en
            pessimistisk optimist, dvs. det jag skulle vilja kalla en människa
            som blir pessimist när man ser på tillståndet i världen, men som
            måste vara optimist för att kunna göra något åt det --
          </note>
          <note>
            någon annan väg finns inte -- då skall man också få lov att tala
            om konkreta resultat, ljuspunkter i mörkret, annars orkar man
            inte hålla på. Sedan kan vi ha olika synpunkter på hur vi skall
            resonera. Men jag tyckte att det fanns behov av litet kamp mot
            det jag brukar kalla för den mentala försurningen i miljödebatten.
            Så enkelt var det med det.
          </note>
          <note>
            Till Karl Erik Olsson och andra som har tagit upp frågan om utredningsuppdraget
            vill jag säga att detta självfallet har sin utgångspunkt i det
            uttalande som riksdagen gör. Men där finns behov, det är precis
            det riksdagen säger, att klargöra hur ett vidare ansvar skall
            kunna utkrävas av näringen. I
          </note>
          <note>
            det underlag som finns för regeringens beslut står det, som framgår
            inledningsvis av jordbruksutskottets uttalande med anledning av
          </note>
          <note>
            1991 års miljöproposition: bör regeringen återkomma till riksdagen
            med förslag om hur bedömningen av här behandlat slag kan påverka
            nuvarande regler för intrångsersättning. Utskottet förutsätter
            att detta kan ske med utgångspunkt i de grundläggande principer
            -- -- --. Detta är uppdraget. Det är klart att det kommer att
            innebära att ett större ansvar kommer att utkrävas. Jag trodde
            att man var överens om att det måste bli så om vi skall kunna
            värna om den biologiska mångfalden i Sverige.
          </note>
          <note>
            Det går inte att komma till u-länderna och ställa krav på skydd
            av regnskogen om vi inte kan klara att ställa tydliga krav hemma,
            till skydd för den biologiska mångfalden. Det måste innebära att
            vi ställer större krav på oss själva. Det är en stor del av den
            solidaritet vi måste visa. Vi får inte ställa större krav på dem,
            som är fattigare än vad vi är, än vi ställer på oss själva, när
            vi skapar grunden för vår utveckling.
          </note>
          <note>
            Ja, Sören Norrby, det är just det, att det inte står något om
            miljöfrågorna i ert progam, som är avslöjande. I vårt program
            för att bekämpa krisen och skapa tillväxt samt i vår ekonomiska
            politik, som den beskrivs i finansplanen, är uppgiften att skapa
            en långsiktigt hållbar tillväxt, god miljö, ansvarsfull resurshushållning
            är av politikens huvudmål. Det gäller också för den ekonomiska
            politiken. Det är precis det som är skillnaden mellan oss och
            er. På den punkten finns det en skillnad. Jag hoppas att ni ändrar
            er, men som det är nu finns det en klar skillnad. Det är det som
            gör mig så orolig. Jag är alldeles övertygad om att det finns
            en ideologisk grund för detta. Vi är beredda att sätta omsorgen
            om människan och miljön före äganderätten.
          </note>
          <note>
            Att vi redan i dag är ett föredöme, Ivar Virgin, visar en OECD-studie
            som publicerades i början av året.
          </note>
          <note>
            Vi ligger långt före andra länder när det gäller att minska koldioxidutsläppen,
            även per person. Vi har redan gjort mycket mer än det andra nu
            diskuterar om man kan åta sig som nästa steg, efter det att man
            fått ned utsläppen till den nivå man har i dag. När England, Tyskland
            och USA diskuterar att minska koldioxidutsläppen med 20 % jämfört
            med de 36 % vi redan har klarat, gör de det från en nivå som ligger
            dubbelt så högt som vår, alltså 50 %
          </note>
          <note>
            över vår nivå. Det är stor skillnad. Vi ligger dessutom före
            när det gäller CFC-avvecklingen och klimatpåverkan totalt.
          </note>
          <note>
            Men vad är det för klimatstrategi ni moderater har att komma
            med? Det är ett evigt kärnkraftsberoende, ingenting annat har
            ni att komma med. Ni har motsatt er en rad av de förslag som vi
            har fått igenom här i riksdagen när det gällt att i handling minska
            koldioxidutsläppen. Det gäller t.ex. miljöklasser på bilar, höjd
            bensinskatt inkl. koldioxidskatt, minskade hastigheter på vägar.
            Allt sådant som verksamt kan bidra till en minskning av utsläppen
            motsätter ni er. Det enda ni har är ett evigt kärnkraftsberoende.
            Men det behövs bara att ett par reaktorer behöver ställas av på
            grund av säkerhetsskäl, så bryter ni igenom koldioxidtaket. Vad
            är det att ha som klimatstrategi?
          </note>
          <note type="speaker">
            Anf. 37 KARL ERIK OLSSON (c) replik:
          </note>
          <note>
            Herr talman! Ett ökat ansvar för alla näringsidkare, också för
            skogsnäringen, handlar det om, och då med utgångspunkt i de grundläggande
            principer som fastslogs 1987.
          </note>
          <note>
            Därmed uppfattar jag att regeringen kommer att följa det uttalande
            som vi är beredda att göra här i dag. Det innebär att regeringen
            åtminstone inte ännu har övergett den nu några år gamla överenskommelsen
            på den punkten.
          </note>
          <note>
            Sedan något om detta med det ifrågasatta förtroendet för politiker
            i allmänhet och för regeringen i synnerhet. Jag vill i det sammanhanget
            gärna fråga Birgitta Dahl om förtroendet för politiker och för
            regeringen när det gäller miljöpolitiken gagnas av ställningstagandet
            beträffande Öresundsbron eller av ställningstagandet beträffande
            kommunikationsleder av typen kringfartsleder runt
          </note>
          <note>
            Stockholm. Jag för min del, och den uppfattningen stöds av centerpartiet,
            menar att dessa investeringar inte står i överensstämmelse med
            vare sig vårt kretsloppsresonemang eller en god hushållande samhällsstruktur
            eller en livsstil som syftar till överlevnad -- principer som
            ni i och för sig har avfärdat men som ni ändå har sagt att ni
            ställer er bakom.
          </note>
          <note>
            De internationella frågorna kan ses i samma belysning. Det handlar
            alltså om trovärdighet eller inte. Birgitta Dahl sade här i sitt
            anförande att det är rimligt att vi gör en resursöverföring till
            de fattiga. Ja, det är sant. Det instämmer vi således i.
          </note>
          <note>
            Men är det mot den bakgrunden rimligt att vi använder u-landspengar
            för att göra miljösatsningar i Östeuropa? Pengarna var ju tänkta
            för tredje världen.
          </note>
          <note>
            Vi har kommit med förslag om en global miljöfond -- den saken
            skall visserligen debatteras i samband med att utrikesutskottets
            betänkande tas upp -- och mot den bakgrunden anför majoriteten
            i sin skrivning som grund för sitt avslagsyrkande att den miljarden
            inte finns. Men hur i all sin dar kan man veta att det är precis
            den miljarden som inte finns i den svenska statsbudgeten? Jag
            är medveten om att det är många miljarder som inte finns där?
          </note>
          <note>
            Men hur kan det alltså vara precis nämnda miljard som inte finns
            där. Hur mycket trovärdighet kan man då tillmäta ett uttalande
            om att det behövs en resursöverföring till de fattiga?
          </note>
          <note type="speaker">
            Anf. 38 IVAR VIRGIN (m) replik:
          </note>
          <note>
            Herr talman! Jag håller med Annika Åhnberg på en punkt. Det gäller
            då detta med Birgitta Dahls självgodhet. Trots alla förklaringar
            som har getts tycker jag att socialdemokraternas miljöpolitik
            i stor utsträckning präglas av just självgodhet. Jag skulle vilja
            rekommendera Birgitta Dahl att inte ens hosta i sitt glashus.
          </note>
          <note>
            Birgitta Dahl tar upp kolidoxidproblematiken. Jag vidhåller vad
            jag tidigare har sagt. Jag tycker alltså att om Sverige skall
            vara ett föredöme måste riksdagens beslut från 1988 kvarstå. I
            dagsläget gäller det utsläpp omfattande ungefär 61 miljoner ton.
            1987, som är ett rimligt basår, var motsvarande siffra 65 miljoner
            ton. Vi har alltså kommit en bit på vägen. Men det är utomordentligt
            illavarslande om vi nu skall överge det här målet.
          </note>
          <note>
            Vi vill ha ännu hårdare krav och tycker därför att det är nödvändigt
            att minska utsläppen med 20 %
          </note>
          <note>
            fram till år 2005 för att därmed uppfylla
          </note>
          <note>
            Torontokonferensens krav. En metod är att konsekvent beskatta
            koldioxidutsläpp. Då blir det automatiskt en stimulans för biobränslen.
            En annan metod är att sätta upp miljömål för vägtrafiken. Utsläppen
            av CO2 får inte vara högre år 2000 än vad de är i dag. Det här
            är tuffa målsättningar.
          </note>
          <note>
            Vidare bör fjärrvärmen vara momsbefriad. Det skulle också innebära
            en stimulans när det gäller att minska koldioxidutsläppen. Beträffande
            sopförbränning av källsorterat avfall kan man se likheter med
            förbränningen av biobränslen och den bör tillåtas, ja, t.o.m.
            stimuleras.
          </note>
          <note>
            Vi tycker inte om resemomsen. Den är negativ för kollektivtrafiken.
            Sedan tycker vi att förmånsvärderingen på bilsidan är felaktig.
          </note>
          <note>
            Dessutom tycker vi att investeringarna i järnvägar har blivit
            alltför små. Därför har vi förslag om 500
          </note>
          <note>
            miljoner extra i det avseendet. Vidare tror vi att en förnyelse
            av det svenska vägnätet utgör en viktig del i det här sammanhanget.
          </note>
          <note>
            Avslutningsvis vill jag återge vad den finländske filosofen Georg
            Henrik von Wright har sagt: Att försona naturen och tekniken bör
            vara vårt mål, och det kan lyckas om vi med framåtanda och idérikedom
            använder och vidareutvecklar vårt vetande om naturens villkor.
          </note>
          <note>
            Som politiker tycker jag faktiskt att det är klokt att arbeta
            i den anda som kommer till uttryck i det uttalande som jag här
            har återgett. Då kan vi höja livskvaliteten för våra efterkommande,
            och våra egna liv kan få en djupare mening.
          </note>
          <note type="speaker">
            Anf. 39 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Miljöministern svarade inte på min fråga om hur
            det förhåller sig när det gäller självtilliten och fördelningen
            av jordens resurser --
          </note>
          <note>
            såvida inte det uttalande som har gjorts utgör ett svar, nämligen
            att vi inte kan ställa större krav på uländerna än vi ställer
            på oss själva. Men i så fall är risken mycket stor att vi, med
            tanke på de krav som vi i dag ställer på oss själva, går mot en
            katastrof.
          </note>
          <note>
            Jag har fått uppfattningen att vi inte ställer några krav på
            oss själva när det gäller att minska resursutnyttjandet. Vi importerar
            t.o.m. en hel del regnskog, trots att vi säger att regnskogen
            är en av de saker som vi vill bevara. Dessutom fortsätter skövlingen
            av den fjällnära skogen. Vi planterar på viktiga marker, på marker
            som från biotopsynpunkt exempelvis borde bevaras i den nya jordbrukspolitiken.
          </note>
          <note>
            Här måste vi få klarhet om vad som gäller. Vi kan inte ställa
            krav på u-länderna och tro att vi skall klara situationen över
            huvud taget om vi inte själva vidtar mer konkreta åtgärder på
            hemmaplan. Vi måste göra klart för oss själva att det vi håller
            på med inte leder till en hållbar utveckling. I stället utnyttjar
            vi alldeles för mycket av jordens resurser.
          </note>
          <note>
            I den rika delen av världen, där 20 % av alla människor bor,
            förbrukas 80 % av jordens resurser.
          </note>
          <note>
            Det måste bli en ändring beträffande den fördelningen om u-länderna
            över huvud taget skall ha en chans.
          </note>
          <note>
            En annan fråga som Birgitta Dahl debatterade med moderaternas
            representant gäller klimatstrategin.
          </note>
          <note>
            IAEA har i dag gått ut med information om att man tänker satsa
            på kol och naturgas. Jag skulle gärna vilja ha ett svar på frågan
            om huruvida Sverige kommer att agera för att långsiktigt hållbara
            alternativ kommer med. Jag tänker då på t.ex.
          </note>
          <note>
            kärnkraften. Vi vill nu att användningen av denna skall upphöra.
            Jag hoppas verkligen att miljöministern ställer upp på det kravet.
            Dessutom är det nödvändigt att se till att icke önskvärda alternativ
            inte blir aktuella. Vi måste alltså se till att just sådana alternativ
            som behövs verkligen blir aktuella för att på det sättet möjliggöra
            en långsiktigt hållbar ekologisk utveckling.
          </note>
          <note>
            En viktig fråga är: Kommer riskerna med kärnkraften vad gäller
            hälsa och miljö att tas upp på mötet i Rio?
          </note>
          <note type="speaker">
            Anf. 40 SÖREN NORRBY (fp) replik:
          </note>
          <note>
            Herr talman! Birgitta Dahl tog i sitt anförande upp frågan om
            miljöeffekterna vid omställningar av de areella näringarna. Jag
            tycker att det är en intressant fråga, särskilt som jag själv
            inte var med i arbetet på det livsmedelspolitiska beslutet förra
            året.
          </note>
          <note>
            Jag brukar beskriva situationen så, att vi därmed inte längre
            betalar för öppna landskap så att säga på livsmedelspriset, utan
            nu måste vi lära oss att betala för det på annat sätt. Då inställer
            sig frågan: Vem betalar för öppna landskap, för det kulturlandskap
            som vi vill bevara och för de naturmiljöer som vi vill bevara
            och som tidigare har skötts av lantbruket, varvid livsmedelspriserna
            har belastats?
          </note>
          <note>
            Vi kommer till frågor av typen: Vilka är de viktigaste produkterna
            av jordbruket och skogsbruket i tätortsnära områden eller kanske
            rekreationsmiljöerna är, viktigare än livsmedel och virke? Då
            måste vi göra klart för oss när vi ställer krav på de avreglerade
            areella näringarna vem som skall betala för de öppna landskap,
            de rekreationsmiljöer som vi anser vara så angelägna.
          </note>
          <note>
            Alldeles självklart skall det som kallas pollutor based principle
            tillämpas även för areella näringar.
          </note>
          <note>
            Detta sker i stor utsträckning och betalas av konsumenterna.
            I slutändan är det alltid konsumenterna som betalar i en marknadsekonomi.
            Det kanske är dags att börja fundera på om inte pollutor based
            principle i själva verket skall heta producer based principle.
            Från folkpartiet liberalerna har vi anvisat metoden generell arealersättning
            som en metod att klara det öppna landskapet.
          </note>
          <note>
            Birgitta Dahl sade att hon var orolig över att det inte stod
            någonting om miljön i överenskommelsen mellan moderaterna och
            folkpartiet liberalerna.
          </note>
          <note>
            Jag skulle också vara orolig om vi inte hade vårt miljöprogram,
            där det står bl.a.: De principer som hittills styrt svensk miljöpolitik
            har inneburit att ekonomiska och tekniska förutsättningar ofta
            har fått väga tyngre än miljökraven.
          </note>
          <note>
            Förvaltarskapstanken går längre. Den strävar efter att sätta
            hänsynen till miljön framför andra intressen.
          </note>
          <note>
            På den grunden kan vi alltså med förtröstan se framåt när det
            gäller folkpartiet liberalernas miljöpolitik.
          </note>
          <note>
            När vi talar om koldioxidutsläppen är det en faktor som man ofta
            förbiser, nämligen att i de svenska skogarnas tillväxt sker ett
            upptag av koldioxid som är mycket omfattande. Det gör att vi därmed
            kortsiktigt inte har lika stora problem med dessa utsläpp som
            med en del andra växthusgaser.
          </note>
          <note type="speaker">
            Anf. 41 ANNIKA ÅHNBERG (v) replik:
          </note>
          <note>
            Herr talman! Låt mig säga att jag till fullo delar miljöministerns
            uppfattning om markägarnas ansvar i framtiden för de ökade ambitionerna
            när det gäller naturvården och bevarandet av den biologiska mångfalden.
            Det är verkligen så att vi måste ställa höga krav här hemma för
            att med någon kraft kunna hävda samma sak i internationella sammanhang
            gentemot andra länder. Jag är väldigt glad över att vi i vänsterpartiet
            har kunnat vara med och i utskottet driva fram ett majoritetsförslag
            som i praktiken kommer att ge markägarna möjligheter till det
            ideella engagemang som en del partier har krävt. Ideellt engagemant
            måste, såvitt jag tolkar begreppen, betyda att man gör insatser
            utan att kräva ekonomisk ersättning för det. Detta med ideellt
            engagemang är förvisso en rättighet, men också en skyldighet.
          </note>
          <note>
            I övrigt fick jag inte svar på någon av de frågor som jag ställde
            till miljöministern om svenska insatser när det gäller ökade miljöambitioner
            i handelspolitiken, om hur vi kan bevara handlingfriheten vid
            en EG-anpassning i framtiden i vårt arbete med internationella
            konventioner eller hur vi skall klara av de oerhörda tillsynsproblem
            som EG har med att se till att EGs direktiv eller andra typer
            av bestämmelser i praktiken verkligen efterlevs. Inte heller fick
            jag svar på frågan hur man kan förena ett projekt som Öresundsbron
            med en inställning som bygger på att vi måste minska framför allt
            utsläppen från trafiken, att vi måste slå in på ett nytt sätt
            att fungera och att vi måste tänka på resursbevarande i största
            allmänhet. Jag tycker att det är beklagligt.
          </note>
          <note>
            Miljöministern talade tidigare om Ny demokrati och kallade det
            för tokhögern och sade att partiet vädjar till de sämsta sidorna
            hos människor, vädjar till att människor inte skall ta ansvar
            för miljön. Om man samtidigt betänker att det här är ett parti
            som enligt opinionsundersökningarna får över 10 % av rösterna,
            tycker jag att det avslöjar att miljöministern i grunden måste
            ha en ganska negativ syn på människors miljöengagemang och miljömedvetenhet.
            Jag för min del tror absolut inte att Ny demokrati vinner gehör
            därför att partiet vädjar till människors sämsta sidor eller uppmanar
            människor att strunta i miljön.
          </note>
          <note>
            Jag tror att Ny demokrati vinner gehör därför att det som uppfattas
            som det politiska etablissemanget i så hög grad har exploaterat
            människors miljöintressen. Jag tror att stödet till
          </note>
          <note>
            Ny demokrati är ett uttryck för att människor inte längre orkar
            med detta politiska dubbelspel, som tar sig uttryck i att politikerna
            ena dagen slår sig för bröstet här i riksdagen och har höga ambitioner
            när det gäller miljön, medan de nästa vecka när de hoppas att
            det hela skall vara bortglömt satsar på att bygga Öresundsbro
            eller på att i övrigt fortsätta att driva en traditionell tillväxtbefrämjande
            politik, som står i motsättning till de höga miljöambitionerna.
          </note>
          <note>
            Jag tror att det bästa som de partier, som bör känna sig träffade
            av dessa synpunkter, kan göra är att se till att få miljöpolitiken
            att gå ihop med politiken i helhet. Då behöver inte människorna
            -- jag är övertygad om att människorna har en stark känsla för
            miljön -- sympatisera med Ny demokrati för att uttrycka protest
            mot eller missnöje med det politiska etablissemanget.
          </note>
          <note>
            Anf. 42 Miljöminister BIRGITTA DAHL (s)
          </note>
          <note>
            replik:
          </note>
          <note>
            Herr talman! Dess värre är det så att även om det är en majoritet
            hos svenska folket i dag som känner mycket starkt för miljön,
            så finns en underström av någon sorts revolt bland en del människor
            mot att ta på sig de åtaganden och de uppoffringar som krävs för
            att vi skall kunna klara det här genom en omställning av den egna
            livsföringen. Och det är faktiskt så, Annika Åhnberg, att bland
            dessa människor fiskar Ny demokrati och moderaterna röster. Det
            finns andra skäl till att Ny demokrati drar till sig folk. Men
            det är alldeles uppenbart att
          </note>
          <note>
            Ny demokrati drar till sig röster genom att lova att man inte
            skall ha några som helst restriktioner på bilismen, vi skall ha
            mycket mer av kärnkraft. Det finns en grupp människor som partiet
            drar till sig på detta vis. Partiets politik är alldeles glasklar.
          </note>
          <note>
            Det som skrämmer mig är tanken på att vi får ett sådant valresultat
            att Ny demokrati och moderaterna tillsammans får 30 % eller mer
            av rösterna. Vad kan ni i så fall sätta upp mot dem,
          </note>
          <note>
            Sören Norrby och Karl Erik Olsson? Hur skall ni hantera detta
            problem? Det blir svårt. Ni kommer inte att kunna tvinga igenom
            era idéer. Det finns flera punkter där moderaterna -- nu talar
            jag om moderaterna, inte om Ny demokrati --
          </note>
          <note>
            representerar en linje som oroar mig mycket. Vi har drivit diskussioner
            om klimatfrågor, där moderaternas enda praktiska alternativ är
            evigt kärnkraftsberoende. Moderaterna kan säga att de sätter upp
            höga mål för trafiken, men vad spelar det för roll när de sätter
            sig emot varje konkret förslag som redovisas i kammaren för att
            minska trafikens miljöeffekter? Det är vad ni gör på punkt efter
            punkt. Först under den borgerliga tiden mellan
          </note>
          <note>
            1976 och 1982 lyckades ni förhala arbetet med att införa bilavgaskraven
            i sex år. Därefter har ni satt er emot varje enskilt förslag.
            Jag gav några exempel i min tidigare replik. Detsamma gjorde ni
            med kemikaliearbetet. Ni stoppade upp arbetet i sex år.
          </note>
          <note>
            Det var först efter det att vi hade kommit tillbaka
          </note>
          <note>
            1982 som vi kunde genomföra det utredningsarbete som ledde till
            den nya lagen och till kemikalieinspektionen. Ni ville att vi
            skulle lägga oss platt på marken för EG när det gäller kraven.
          </note>
          <note>
            Ni har aldrig någonsin gått före på det sätt som vi med heder
            har gjort.
          </note>
          <note>
            När det gäller naturvården har ni alltid varit emot den lagstiftning
            som vi har till skydd för naturen, naturresurslagen och strandskyddet.
            Ni vill försvaga den igen. Hur skall det gå i samband med en EG-anslutning
            och ett öppnare samarbete i
          </note>
          <note>
            Europa att skydda allemansrätten med moderaterna som det mest
            inflytelserika partiet i en eventuell borgerlig regering? Det
            är ju detta som utgör hotet mot allemansrätten i samband med en
          </note>
          <note>
            EG-anslutning, inte våra grannar ute i Europa som bör få komma
            hit och njuta av Europas sista vildmark.
          </note>
          <note>
            Vem är det som skall förhandla in Sverige i EG? Är det moderaterna,
            som vill använda EG som ett bräckjärn mot både välfärden och miljöpolitiken
            och som anser att vi skall lägga oss platt för dem som vill minst
            i ett område styrt av marknaden?
          </note>
          <note>
            Eller är det vi socialdemokrater, som är beredda att driva miljökraven
            väldigt hårt, som skall sköta förhandlingarna?
          </note>
          <note>
            Till Annika Åhnberg vill jag säga att vi har tagit initiativ
            både i GATT och på andra håll för att få till stånd en anpassning
            av handelsreglerna till miljökraven, så att det blir en harmonisering
            på miljöns villkor, inte en harmonisering som utgör ett hinder
            för miljöarbetet.
          </note>
          <note>
            Ett skäl för att gå med i EG är ju att de beslut som där fattas
            blir tvingande och därmed automatiskt innebär att man kontrollerar
            att överenskommelserna följs. Vi framför också som en mycket viktig
            fråga inför 1992 års konferens att vi måste få samma starka skydd
            för miljökraven som man internationellt har för handelsreglerna.
          </note>
          <note type="speaker">
            Anf. 43 INGVAR ERIKSSON (m):
          </note>
          <note>
            Herr talman! Miljöministerns avslutning i den här debattens första
            omgång vittnar om en skrämmande nonchalans mot andra partiers
            arbete och uppfattning. Hon talade om att vi moderater skulle
            utgöra ett bräckjärn mot välfärd och miljö.
          </note>
          <note>
            Det är skrämmande ansvarslöst av en person i den ställning som
            miljöministern har att säga detta i
          </note>
          <note>
            Sveriges riksdag.
          </note>
          <note>
            Jag behöver bara nämna ett av många förslag som vi har gått i
            bräschen för. Det var t.ex. när vi gick i förväg, innan obligatorisk
            avgasrening på bilar infördes, och föreslog skatterabatter. Vi
            blev då nedröstade av miljöministerns parti. Dessbättre fick vi
            så småningom stöd från andra partier i riksdagen, och till sist
            lyckades vi tvinga socialdemokraterna att lägga fram ett förslag
            i den riktningen. Tala om bräckjärn!
          </note>
          <note>
            Socialdemokraterna har tvärtom många gånger satt lås för åtgärder
            som föreslagits av andra partier. Vi beklagar detta djupt.
          </note>
          <note>
            Miljöministern sade vidare att vi moderater vill ha evigt kärnkraftsberoende.
            Det är också ett ansvarslöst påstående. Jag behöver inte gå in
            på det i detalj.
          </note>
          <note>
            Vi moderater lägger oss platt till marken för EG, sade miljöministern,
            och vi utgör ett hot mot allemansrätten.
          </note>
          <note>
            Herr talman! Vi moderater arbetar mycket nogsamt och seriöst
            med EG-frågorna. Vi misstror inte EGs ambitioner när det gäller
            miljön och inte heller när det gäller ansvaret för naturen. Vi
            vill självfallet bevara allemansrätten. Jag tror att den natur
            och den allemansrätt som finns i Sverige är ett föredöme för andra
            länder. Det är skrämmande om man inte tror att också människor
            i andra länder kan ta ansvar för miljö och natur.
          </note>
          <note>
            Vi moderater har också hårdare än kanske något annat parti betonat
            det personliga ansvaret. Till sist är det så, herr talman och
            fru miljöminister, att det krävs ett personligt ansvar om vi över
            huvud taget skall kunna komma till rätta med de miljöproblem som
            vi har i vårt samhälle.
          </note>
          <note>
            Herr talman! Dagens debatt kring miljöpolitiken är uppdelad i
            ämnesområden, vilket har överenskommits för att få en någorlunda
            sammanhållen debatt. I detta andra avsnitt, som jag skall beröra,
            är det tänkt att frågorna kring övervakning av miljöområdet, återställning
            av miljöskadade områden, särskilda frågor om industrin, enskilda
            utsläppskällor samt varornas miljöpåverkan från råvara till avfall
            skall tas upp.
          </note>
          <note>
            Vissa frågor med anknytning till trafiken kommer också att beröras
            i detta avsnitt. Jag skall något ta upp en del av detta stora
            område.
          </note>
          <note>
            Herr talman! Vi moderater har sedan lång tid tillbaka krävt att
            olika ekonomiska styrmedel skall användas för att driva på utvecklingen
            i miljövänlig riktning. Principen att förorenaren skall betala
            är riktig. Olika ekonomiska styrmedel kan användas och delas upp
            i fyra huvudgrupper.
          </note>
          <note>
            För det första kan man införa miljöavgifter som i möjligaste
            mån skall sättas i proportion till utsläppens skadeverkningar.
            Vi menar att intäkterna härav skall öronmärkas för miljöförbättrande
            ändamål.
          </note>
          <note>
            För det andra kan man ha miljöskatter, vilka i möjligaste mån
            också skall sättas i proportion till utsläppens skadeverkningar,
            men de skall tillfalla statskassan.
          </note>
          <note>
            För det tredje anser vi att man bör kunna pröva s.k.
          </note>
          <note>
            överlåtelsebara utsläppsrätter. Detta system skulle gå ut på
            att högsta tillåtna utsläppsnivå fastställs för ett visst område.
            Avsikten är sedan att nivån successivt skall minska. Metoden har
            använts utomlands och meningen är att företagen skall kunna komma
            överens om utsläppsrätter i syfte att åstadkomma det totalt bästa
            resultatet för miljön.
          </note>
          <note>
            Det fjärde styrmedlet är ekonomiska stimulanser, som syftar till
            att stimulera fram en övergång till mera miljövänliga alternativ.
            Pantsystem kan användas för att få fram ökad återvinning och återanvändning.
            Skatterabatter är också ett sätt, vilket redan -- på moderat initiativ
            -- prövats med gott resultat då det gällde katalysatorrening av
            bilavgaser.
          </note>
          <note>
            Dessa styrmedel skall komplettera de administrativa regleringarna
            på miljöområdet. De bör utformas på sådant sätt att miljöförbättringarna
            uppnås till lägsta möjliga totalkostnad. Det är också viktigt
            att de ekonomiska styrmedlen inte används för att stärka statskassan
            utan att de går till miljöförbättrande ändamål. Vi anser dock
            att koldioxidskatten utgör ett undantag härvidlag.
          </note>
          <note>
            Vi anser det också vara av mycket stor betydelse att åtgärderna
            på detta område harmoniseras med EG-
          </note>
          <note>
            bestämmelserna och utformas så, att de inte försvårar ett inträde
            i EG. Nya skatter och avgifter som strider mot vad som kommer
            att gälla inom den gemensamma marknaden den 1 januari 1993 bör
            inte införas.
          </note>
          <note>
            Ekonomiska stimulanser bör användas för att premiera mer miljövänliga
            alternativ.
          </note>
          <note>
            Skatterabatter av olika typer kan användas. Om t.ex. företagen
            minskar sina utsläpp utöver vad koncessionsnämnden fastställt
            i sina krav bör dessa företag premieras. Stimulansen skall stå
            i proportion till utsläppsminskningen.
          </note>
          <note>
            Administrativa regleringar är oftast att föredra då det gäller
            ett begränsat antal kända förorenare.
          </note>
          <note>
            Vissa typer av industriutsläpp kan vara enklare att begränsa
            genom konventionellt koncessonsförfarande.
          </note>
          <note>
            Det är angeläget att finna kostnadseffektiva lösningar, eftersom
            de leder till att de ekonomiska resurserna används på ett optimalt
            sätt. En ökad kostnadseffektivitet innebär att man får mycket
            miljöförbättringar för pengarna.
          </note>
          <note>
            Vi har vid flera tidigare tillfällen redogjort för de principer
            som bör vara vägledande vid utformningen av de ekonomiska styrmedlen.
            Dessa bör -- vilket framgår av namnet -- ha en styrande effekt.
            Så är tyvärr inte nu alltid fallet. En rad s.k.
          </note>
          <note>
            miljöavgifter och miljöskatter tycks primärt ha tillkommit på
            rent fiskala grunder. Det gäller bl.a.
          </note>
          <note>
            koldioxidskatten och svavelskatten, som infördes med syftet att
            tillföra statskassen intäkter.
          </note>
          <note>
            Styreffekten är med nuvarande konstruktion ytterst svag.
          </note>
          <note>
            Då det gäller svavelskatten anser vi moderater att intäkerna
            härav skall användas för miljöförbättrande åtgärder, t.ex. kalkningsinsatser.
          </note>
          <note>
            Svavelskatten bör omkonstrueras till en avgift.
          </note>
          <note>
            Herr talman! Det är oroande att regeringen tycks ta miljöproblemen
            till intäkt för att driva igenom nya skattehöjningar, vilket är
            helt oacceptabelt.
          </note>
          <note>
            För att man skall kunna gå över från utsläppsmål till miljömål
            fordras en fungerande miljöövervakning.
          </note>
          <note>
            Det svenska miljöövervakningssystemet uppvisar brister som inte
            beror på avsaknad av resurser utan på organisationsmässiga förhållanden.
            För att man skall nå bättre naturresurshushållning är det därför
            viktigt att förändra formerna för tillståndsgivning, miljöövervakning
            och informationsflöde.
          </note>
          <note>
            Regeringen tycks inte vara medveten om detta förhållande. Den
            föreslår att miljöövervakningen tillförs 75 milj.kr. för den närmaste
            treårsperioden.
          </note>
          <note>
            Vi anser att dessa medel kan användas på ett mer framåtsyftande
            sätt.
          </note>
          <note>
            Redan i dag finns en mycket stor informationsmängd på miljöområdet.
            Problemet är att informationen många gånger varken är sammanställd
            eller bearbetad. Vi anser att kunskapen om miljön måste öka. Vi
            är däremot inte övertygade om att intensifierade övervakningsinsatser
            är det primära. Enligt vår mening är det i nuläget viktigare att
            prioritera bearbetning och sammanställning av befintliga miljödata.
          </note>
          <note>
            Regeringen föreslår att länsstyrelserna skall få ansvar för de
            regionala övervakningsprogrammen.
          </note>
          <note>
            I propositionen framhålls behovet av förstärkta planeringsinsatser.
            Behovet av ökad kunskapsuppbyggnad har en mindre framträdande
            roll.
          </note>
          <note>
            Regeringen tycks tro att alla problem kan lösas genom förstärkta
            planeringsinsatser. Detta tror vi inte på. För att miljöövervakningen
            skall kunna förbättras krävs att även enskilda intressenter ges
            ett större ansvar. Naturen följer ju inte länsgränserna. Flodområden
            och naturgeografiska regioner är mycket lämpligare indelningsgrunder
            för den regionala organisationen. Därför anser vi att organisationer
            av den typ som vattenvårdsförbund och luftvårdsförbund representerar
            skall få en stärkt ställning. En viss del av de medel som avsatts
            till miljöövervakning bör enligt vår mening användas för att stärka
            de aktörsbaserade organen. En sådan organisation skulle troligtvis
            medverka till att insamlad information på miljöområdet blir tillgänglig
            på ett helt annat sätt än i dag.
          </note>
          <note>
            I vissa andra länder utgör dessa aktörsbaserade förbund en viktig
            bas för övervakningsarbetet.
          </note>
          <note>
            Detta får därigenom en mer naturlig organisation.
          </note>
          <note>
            Olika intressenter kan samverka på ett mer konstruktivt sätt.
          </note>
          <note>
            Det finns enligt vår mening starka skäl för att se över hela
            myndighetsorganisationen på miljöområdet. Inom ramen för denna
            översyn bör det övervägas om det är lämpligt att slå samman kemikalieinspektionen
            med naturvårdsverket och på så sätt bilda ett helt nytt miljövårdsverk.
            Även den regionala miljövårds- och tillsynsorganisationen bör
            ses över. Det är angeläget att den lokala och regionala tillsynsverksamheten
            blir effektiv. Behovet av att säkra kompetens och kontinuitet
            på lokal och regional och nivå är stort.
          </note>
          <note>
            För att miljöarbetet skall kunna bedrivas effektivt fordras att
            miljöfrågorna knyts samman med ekonomiska resonemang. Det är viktigt
            att finna de mest kostnadseffektiva lösningarna och ständigt väga
            kostnad mot nytta. Genom ett bättre ekonomiskt underlag kan prioriteringar
            göras och resurserna kan användas mer effektivt. Vi anser att
            naturvårdsverket bör få utökad kompetens även då det gäller ekonomiska
            frågor.
          </note>
          <note>
            När det gäller kommunernas miljövårdsarbete anser vi att varje
            enskild kommun skall ha rätt att utveckla den organisationsform
            som är bäst avpassad till de lokala behoven. Kommunerna har dock
            vissa lagstadgade uppgifter, främst av tillsynskaraktär, på miljöområdet.
            Det är angeläget att kommunera fullföljer detta ansvar. Det behövs
            även i framtiden. Vi menar att miljö- och hälsoskyddskontorens
            övervakningsverksamhet inte bör sammanföras med verksamheterna
            vid byggnadsnämnderna eller de tekniska nämnderna.
          </note>
          <note>
            Jag nämnde lagstadgad tillsynsverksamhet. Denna tillsynsverksamhet
            är ett led i myndighetsutövningen. Staten har i stor utsträckning
            vältrat över kostnaderna för denna myndighetsutövning på den som
            är föremål för tillsynen. Detta gäller bl.a. finansieringen av
            kemikalieinspektionens verksamhet. Nu föreslås att kemikalieinspektionens
            arbetsinsats skall utökas och att kostnaden för detta skall täckas
            genom ett ökat avgiftsuttag.
          </note>
          <note>
            Vi menar i princip att lagstadgad tillsynsverksamhet i första
            hand bör bekostas av budgetmedel. Det är svårt att överblicka
            de ekonomiska konsekvenserna av en sådan förändring. Vi föreslog
            därför en utredning i syfte att klarlägga de ekonomiska konsekvenserna
            av att låta tillsynsverksamheten bekostas av budgetmedel, men
            vi har inte fått stöd för detta, vilket vi beklagar.
          </note>
          <note>
            När det gäller frågan om hur den svenska miljölagstiftningen
            kan EG-anpassas kan noteras att EG redan har lagstadgade miljökonsekvensbeskrivningar
            och dessutom håller på att utarbeta kvalitetsnormer för luft och
            vatten.
          </note>
          <note>
            Sverige skulle tjäna på att ta aktiv del i detta arbete.
          </note>
          <note>
            Vissa ändringar i miljöskyddslagen kan redan nu göras. I miljöskyddslagen
            anges krav på förprövning av miljöpåverkande industriell verksamhet.
            Vid denna förprövning ges en koncession, dvs. miljövillkoren för
            verksamheten anges i ett särskilt tillstånd.
          </note>
          <note>
            Den som överskrider föreskrifterna i koncessionen drabbas av
            en miljöskyddsavgift, en typ av sanktionsavgift, om överträdelsen
            har medfört ekonomiska fördelar för den som utövar den miljöfarliga
            verksamheten. Vid grova miljöbrott kan böter eller fängelse utdömas.
          </note>
          <note>
            Sanktionsavgiften har dock utdömts endast i ett fåtal fall.
          </note>
          <note>
            För att främja efterlevnaden av miljöskyddslagen förordar vi
            att sanktionsavgifter utgår vid alla överträdelser av koncessionsvillkoren,
            oavsett om överträdelsen medfört ekonomiska fördelar för företaget
            eller ej. De skall sättas så högt att de får en kraftig effekt.
            Och grova brott skall som hittills leda till böter eller fängelse.
          </note>
          <note>
            Vi var nyss inne på trafiken, och jag skall bara kortfattat ta
            upp den.
          </note>
          <note>
            En stor del av de luftburna utsläppen härrör från trafiken. I
            storstäder och tätorter orsakar trafiken problem såväl när det
            gäller buller som när det gäller trängsel. Under 1990-talet måste
            trafikens miljömässiga effekter minskas. Det går inte att lösa
            trafikens miljöproblem genom politisk detaljreglering. Problemen
            kan lösas främst genom en modernisering av trafiksystemet.
          </note>
          <note>
            Nya och mer bränslesnåla fordon, utrustade med effektiv reningsanordning,
            kan på kort sikt minska utsläppen i betydande omfattning. Bättre
            vägar och smidigare trafikföring kan också verka i denna riktning.
            På längre sikt kan elbilar och användning av alternativa bränslen
            ytterligare minska utsläppen. Denna positiva teknikutveckling
            måste uppmuntras.
          </note>
          <note>
            En övergång till spårbunden trafik och sjöfart är också positiv
            från miljösynpunkt, där nu detta är praktiskt möjligt.
          </note>
          <note>
            Vi anser att konkreta miljömål måste ställas upp.
          </note>
          <note>
            För vägtrafiken bör målsättningen vara att minska kväveoxidutsläppen
            med mer än 50 % till år 2000.
          </note>
          <note>
            Nära 90 % av nedfallet av kväveoxider kommer dock från andra
            länder. Därför är det viktigt att vi i internationella förhandlingar
            tar upp frågor om långtgående minskningar. Och det är viktigt
            att också dessa krav skärps inom EG, vilket sker successivt.
          </note>
          <note>
            Sverige bör inom EG och EFTA verka för att avgaskraven på tunga
            vägfordon skärps till en nivå som motsvarar de föreslagna USA-kraven
            för 1996.
          </note>
          <note>
            Vi menar också att utsläppen från vägtrafiken av kolväten bör
            minska med minst 70 % till år 2000.
          </note>
          <note>
            Och koldioxidutsläppen från vägtrafiken bör inte ligga på högre
            nivå år 2000 än vad de gör i dag.
          </note>
          <note>
            Naturvårdsverket bör få till uppgift att årligen redovisa hur
            de uppställda målen och målsättningarna har infriats.
          </note>
          <note>
            Sist vill jag säga några ord om avfallshanteringen.
          </note>
          <note>
            Vi har i reservation 120 när det gäller avfallsområdet tillsammans
            med centerledamöterna framhållit att olika typer av monopol hotar
            att hämma den tekniska utvecklingen. Renhållningsförordningen
            ger kommunerna ansvaret för bortforsling av miljöfarligt avfall.
            Vi anser att kommunerna endast skall svara för tillsyn och kontroll.
            Det kommunala monopolet måste upphävas. Det skulle främja teknikutveckling
            och tvinga fram mer kostnadseffektiva lösningar.
          </note>
          <note>
            Vidare måste arbetet under 1990-talet inriktas på att minska
            avfallsmängderna och samtidigt minska avfallets farlighet. För
            de tre kommande åren är 87
          </note>
          <note>
            milj.kr. avsatta för forskning kring avfallshantering och miljöanpassad
            produktutveckling. Vi anser att forskningen främst skall inriktas
            på projekt som syftar till att minimera avfallsmängderna. I
          </note>
          <note>
            reservation 115 tar vi moderater upp frågan om avfallsreduceringen.
            Vi begär en utredning om avfallsreduceringsplaner.
          </note>
          <note>
            Vidare har vi frågan om det miljöfarliga avfallet som har vållat
            stora problem. Där menar vi moderater att vi bör låta marknaden
            få större inslag i den hanteringen. Vi anser att man skall låta
            den industri som ger upphov till det miljöfarliga avfallet ta
            hand om avfallshanteringen genom att bli delägare i SAKAB. Det
            skulle dels sätta press på industrin, dels skulle det skapa tydligare
            ansvarsförhållanden mellan myndigheter och dem som ansvarar för
            verksamheten vid SAKAB. En privatisering skulle kunna leda till
            en miljömässigt bättre avfallshantering. Regeringen och riksdagen
            skulle dessutom få möjlighet att ställa hårdare krav på ett industriägt
            SAKAB.
          </note>
          <note>
            Herr talman! Jag vill yrka bifall till reservationerna
          </note>
          <note>
            60 och 235. På grund av kammarens tidsbrist har vi inte velat
            yrka bifall och omröstning, såsom har hotats av miljöpartiet.
            Vi tar ansvar för att vi kan hantera frågorna på ett vettigt sätt
            i kammaren.
          </note>
          <note type="speaker">
            Anf. 44 ANNIKA ÅHNBERG (v) replik:
          </note>
          <note>
            Herr talman! Jag begärde ordet när Ingvar
          </note>
          <note>
            Eriksson alldeles i inledningen av sitt anförande sade att moderata
            samlingspartiet tycker att det är så viktigt med det personliga
            ansvaret och att det är avgörande för om vi skall komma till rätta
            med miljöproblemen. Varför har då Ingvar Eriksson då inte yrkat
            bifall till vänsterpartiets yrkande att man i sin egenskap av
            anställd, arbetare, skall ha större makt och inflytande över just
            miljöaspekterna av det man tillverkar? Det handlar just precis
            om att utvidga det personliga ansvaret. Jag förstår att det måste
            vara ett rent förbiseende från Ingvar
          </note>
          <note>
            Erikssons sida att han inte har ställt upp på den motionen. Det
            kan inte bara vara vissa människor som skall ha möjlighet att
            ta ett personligt ansvar för vad de gör. Det måste väl gälla alla.
            Vi i vänsterpartiet tycker att det är självklart att vägen till
            det personliga ansvaret går över ett större inflytande också över
            vad man tillverkar, hur det tillverkas och vilka effekter det
            får för den yttre miljön.
          </note>
          <note>
            Vi hälsar moderaterna välkomna i den krets som tycker att när
            det gäller miljöbrottslighet skall det inte krävas att brottet
            var avsiktligt för att det skall leda till ett straff. Även om
            man oavsiktligt har skadat miljön på grund av ett utsläpp, skall
            det naturligtvis leda till ett straff. Man kan dock få intrycket
            när man lyssnade på Ingvar Eriksson, att moderaterna skulle ha
            varit först med att ställa detta krav. I själva verket är det
            precis tvärtom.
          </note>
          <note>
            Mycket sent -- men bättre sent än aldrig -- har moderaterna sällat
            sig till den skara som tycker att det är självklart att man bestraffas
            när man skadar miljön oavsett om det var med avsikt eller inte.
          </note>
          <note>
            När det gäller trafiken är det alldeles oerhört uppenbart hur
            hycklande och ihålig den moderata politiken är. I det ena andetaget
            visar man på de stora problem som finns i trafiken, för att i
            nästa andetag säga att de kommer nog att lösa sig tack vare teknikutveckling
            och en bättre trafikföring, dvs. fler stora motortrafikleder,
            flera vägar runt städerna osv. Då blir det mindre miljöproblem
            på grund av trafiken.
          </note>
          <note>
            Men moderaterna måste inse att det förhåller sig precis tvärtom.
            Men vi har hittills inte sett att det bara med hjälp av teknikutveckling
            går att klara miljöproblemen som uppkommer på grund av trafiken.
            Det är lögn! Det måste till en förändring av hela trafiksystemet.
            Med det menar jag att det måste till en helt annan satsning på
            den kollektiva, den spårbundna, trafiken. Moderaterna måste egentligen
            inse att det är vad som behövs. Men det är inte riktigt den politik
            som moderaterna vill stå för.
          </note>
          <note type="speaker">
            Anf. 45 INGVAR ERIKSSON (m) replik:
          </note>
          <note>
            Herr talman! Annika Åhnberg hävdar att vi moderater skulle ha
            en märklig uppfattning när det gäller bilismen. Vi har en positiv
            uppfattning om bilismen. Det har vi av det skälet att det är så
            oerhört många människor som är beroende av bilen i det svenska
            samhället. Avstånden är långa, och kollektivtrafiken är inte tillräckligt
            väl utbyggd.
          </note>
          <note>
            Det är också omöjligt i ett land som Sverige med dessa avstånd.
            Vi moderater är beredda att bidra till att förbättra denna utbyggnad
            i våra tätorter och vidta andra åtgärder som kan lösa de miljöproblem
            som finns i tätorterna. Det kan inte vara till nackdel att bygga
            kringfartsleder. Det kan inte vara någon nackdel ur miljösynpunkt
            att ha bra vägar och att få en trafik som flyter. Det allra värsta
            är köer och stopp. Vi som flyger för att komma till och från riksdagen
            upplever Arlandavägen som ett stort problem med köer i synnerhet
            på morgonen. Jag kan inte förstå den uppfattning som Annika
          </note>
          <note>
            Åhnberg har. Vi måste se till verkligheten. Sedan tycks inte
            Annika Åhnberg uppfatta vad som sker när det gäller teknikutveckling,
            både när det gäller motorer, när det gäller utveckling av nya
            bränslen och när det gäller bättre avgassystem.
          </note>
          <note>
            Vidare har vi frågan om det personliga ansvaret i företagen.
            Självfallet skall den enskilda anställdas personliga uppfattning
            väga tungt i många sammanhang. Jag är fullständigt övertygad om,
          </note>
          <note>
            Annika Åhnberg, att en god företagare lyssnar mycket noga också
            på sina anställda utan att vi på något sätt skall behöva lagstifta
            om det.
          </note>
          <note type="speaker">
            Anf. 46 ANNIKA ÅHNBERG (v) replik:
          </note>
          <note>
            Herr talman! Vi som åker kollektivt till och från riksdagen har
            för länge sedan insett att, om man skall komma till rätta med
            trafikproblemen räcker det inte med att sätta sig med armarna
            i kors och säga att vi är så beroende av bilen i detta vårt land,
            och som vårt land ser ut går det inte att göra något åt det. Då
            har man verkligen gjort nyttomoralen till sitt mål. Man konstaterar
            att vi har problem, och sedan säger man att för att vi har problem
            är det ett bevis för att det inte går att göra något åt det.
          </note>
          <note>
            Det är precis motsatsen som gäller, Ingvar
          </note>
          <note>
            Eriksson. Det är just därför som det krävs kraftfulla politiska
            beslut om trafiken. Här handlar det om att prioritera med knappa
            resurser. Då är det den spårbundna kollektivtrafiken som måste
            prioriteras i första hand. Annars går det inte att lösa dessa
            problem. Visst har vi haft en positiv teknikutveckling. Men det
            räcker inte. Det finns metervis med undersökningar, Ingvar Eriksson,
            som redovisar det faktum att enbart med hjälp av teknikutveckling
            klarar vi inte av att hantera trafikproblemen. Det behövs faktiskt
            en omläggning av trafiksystem.
          </note>
          <note>
            Vidare har vi företagen och deras inställning till sina anställda.
            Här är Ingvar Eriksson blåögd i dubbel mening. Har man den minsta
            kontakt med verkligheten vet man att det faktiskt är oerhört många
            människor i vårt land som inte bara känner sig utan också är maktlösa
            på sitt arbete i den mening att de inte har rätt att vara med
            och bestämma vad som tillverkas, hur det tillverkas och hur det
            sedan kommer att påverka den yttre miljön.
          </note>
          <note>
            Att slingra sig undan detta genom att säga att en god företagare
            klarar detta utan riksdagens hjälp är så genomskinligt att inte
            någon enda människa kan gå på det. Det är bara att titta sig omkring
            i samhället och se att den bild som ni moderater har av företagsamhet
            inte är sann. I så fall finns det ingen god företagare. Sanningen
            är att det behövs större inflytande för de lokala fackföreningarna,
            för de anställda i företagen, om man skall komma till rätta med
            miljöproblemen.
          </note>
          <note type="speaker">
            Anf. 47 INGVAR ERIKSSON (m) replik:
          </note>
          <note>
            Herr talman! Jag har inte sagt något negativt från denna talarstol
            om den spårbundna trafiken.
          </note>
          <note>
            Tvärtom, jag har betonat att där möjligheter finns och där de
            bästa praktiska förutsättningarna finns skall man givetvis bygga
            ut den spårbundna trafiken. Det sade jag i mitt huvudanförande.
            Men verkligheten är sådan att det är fråga om att få majoritet
            för sina förslag. Vi har inte den ställningen som moderater att
            vi får igenom våra förslag.
          </note>
          <note>
            Jag skäms inte för att bli betecknad som blåögd.
          </note>
          <note>
            Om man ser positivt på framtiden, som jag gör med förhoppningar,
            kan man gott vara blåögd. Annika
          </note>
          <note>
            Åhnberg är emellertid mörk i sin framtidsbild i dag, även om
            hon i sitt anförande sade att hon var optimistisk inför framtiden.
            Hon framställer det inte så i denna debatt.
          </note>
          <note>
            Om man verkligen bekvämar sig med att ta reda på saker och ting
            när det gäller företag och deras ambitioner på miljöområdet, visar
            det sig att de gör oerhörda insatser i dag för att förbättra miljön
            både för de anställda och för omgivningsmiljön på det vidare fältet.
            Det är en process som har pågått länge och som intensifieras.
            Men man har alltid sina begränsningar, och det är bl.a. konkurrensen
            med omvärlden. Jag vill gärna säga att vi moderater anser att
            vi i Sverige, både vi som politiker och som företagare, skall
            ligga i frontlinjen vad gäller insatser på miljöområdet. Men vi
            kan aldrig gå så långt före att vi slår undan benen för vår egen
            verksamhet och därigenom medverkar till att verksamheten flyttar
            till omvärlden där det i vissa fall inte finns samma krav som
            här i Sverige. Om vi skulle göra det, bidrar vi till att miljön
            blir sämre.
          </note>
          <note>
            Den risken skall vi inte ta.
          </note>
          <note>
            Vi skall alltså, herr talman, ligga i frontlinjen när det gäller
            insatserna, men vi skall också ta hänsyn till de praktiska förutsättningarna
            att konkurrera.
          </note>
          <note>
            Det skall ske på ett sådant sätt att det inte leder till att
            miljön totalt sett försämras.
          </note>
          <note type="speaker">
            Anf. 48 ANDRE VICE TALMANNEN:
          </note>
          <note>
            Jag får meddela att anslag om kvällsplenum nu har satts upp.
          </note>
          <note type="speaker">
            Anf. 49 ANDERS CASTBERGER (fp):
          </note>
          <note>
            Herr talman! Bara tre år efter Birgitta Dahls
          </note>
          <note>
            ''stora'' miljöproposition har socialdemokraterna tvingats lägga
            fram ett nytt paket. Inte därför att ett nytt parti kommit in
            i riksdagen, utan därför att verkligheten hunnit i fatt regeringens
            otillräckliga, alltför ofta slagordsmässiga miljöpolitik och därför
            att nedröstade förslag som oppositionen redan tidigare drivit
            visat sig vara riktiga.
          </note>
          <note>
            Samtidigt som regeringen förtjänar denna kritik skall också markeras
            nödvändigheten av att ständigt följa upp och skärpa miljöpolitiken,
            allteftersom teknik och ny kunskap gör oss uppmärksamma på ytterligare
            möjligheter att komma till rätta med miljöproblemen. I så måtto
            är det riktigt att riksdagen åter på ett samlat sätt prövar miljöfrågorna.
            Andra har före mig här i talarstolen dock givit uttryck för missnöje
            med de former som stått oss till buds för denna prövning.
          </note>
          <note>
            Jag instämmer i de synpunkter som framförts, utom i miljöpartiets
            Marianne Samuelssons bisarra kommentarer och återremissförslag.
          </note>
          <note>
            Regeringens proposition är omfångsrik, och den innehåller många
            välvilliga fraser. Det är lätt att hålla med regeringen om det
            mesta i de sammanfattande punkterna, avsedda för massmedia och
            allmänhetens välvilliga konsumtion. Men när det gäller konkreta
            förslag och åtgärder för att leva upp till högt ställda mål finns
            det klara brister. Helhetsintrycket blir att regeringens förslag
            inte motsvarar de förväntningar som miljöminister Birgitta Dahl
            själv skapat genom mustiga uttalanden och frammanande av bilden
            av ett oåterkalleligt stopp för vårt välstånd.
          </note>
          <note>
            Herr talman! Folkpartiet liberalerna menar att ekonomiska och
            administrativa styrmedel både kan och bör användas i kombination
            med varandra. Jag skall närmare redovisa några exempel.
          </note>
          <note>
            Mot den angivna bakgrunden har vi inget att invända mot förslaget
            att miljöskyddslagen förtydligas och kompletteras så att det klart
            framgår att utövare av miljöfarlig verksamhet är ansvarig för
            att ta fram beslutsunderlag i omprövningsärenden.
          </note>
          <note>
            Däremot tycker vi inte att naturvårdsverkets uppdrag att genomföra
            en översyn av industrins utsläppsvillkor skulle vara en tillräckligt
            offensiv insats. Naturvårdsverket har det uppdraget redan i dag.
            Regeringens förslag innehåller alltså inte något nytt, även om
            det framförs med många ord.
          </note>
          <note>
            Det hade också varit intressant att få se en noggrannare redovisning
            av fördelar och nackdelar med olika typer av styrmedel för att
            åtgärda utsläpp. Man får ändå intrycket att regeringen främst
            sätter sin tro till de administrativa styrmedlen och inte riktigt
            vågar pröva de ekonomiska styrmedlen. Som utskottets borgerlige
            ordförande tidigare i debatten noterade är socialdemokraterna
            nog inte så övertygat marknadsekonomiskt omvända som orden ger
            intryck av.
          </note>
          <note>
            Marknadsekonomiska styrmedel måste utvecklas och kombineras med
            omprövning av t.ex. tekniska krav. Låt mig ge ett exempel.
          </note>
          <note>
            Från massaindustrins sida har många gånger stark kritik riktats
            mot förslag om skärpta krav på klorutsläppen. Vi noterar att de
            krav som har ställts, sedermera har visat sig fullt möjliga att
            uppnå. Vi kan konstatera att förändringar av utsläppsvillkor har
            haft en teknikutvecklande effekt. Omprövning av villkoren tillsammans
            med skärpning av utsläppsmålen innebär en högre ambitionsnivå
            än den regeringen har.
          </note>
          <note>
            En ''rak'' utsläppsavgift på klor måste för att vara styrande
            sättas så högt att massaindustrins konkurrensförmåga troligen
            skulle försvagas avsevärt. En konsekvens av det kan bli att produktionen
            av massa ökar i grannländer där kraven ofta inte är så höga som
            i Sverige. Ett troligt resultat är att de totala utsläppen av
            klor i
          </note>
          <note>
            Östersjön kommer att öka i stället för att som önskvärt vore
            minska. Därför måste marknadsekonomiska styrmedel utvecklas, som
            kan kombineras med de administrativa medlen.
          </note>
          <note>
            En metod kan vara en kombination av koncessionsprövning och ekonomiska
            styrmedel, något som jag vill kalla en bubbla, kopplad till överlåtbara
            utsläppsrätter. Denna vår idé innebär att massaindustrin samsas
            om en gemensam total utsläppsmängd av klorerad organisk substans,
            som successivt skall minskas. Företagen får dessutom sinsemellan
            överlåta tillåtna utsläppsmängder, så att förutbestämda utsläppsminskningar
            sker där det ger största kostnadseffektivitet. På så sätt kan
            utsläppen till år 2000 nedbringas till praktiskt taget noll. Detta
            sker samtidigt till lägsta samhällsekonomiska kostnad, eftersom
            också lägsta företagsekonomiska kostnad kan uppnås.
          </note>
          <note>
            Detta skall givetvis ske, som jag inledningsvis nämnde, inom
            ramen för koncessionsförfaranden som garanterar att lokala utsläpp
            aldrig överstiger godtagbara nivåer med hänsyn till de miljökvalitetsnormer
            också vi vill införa. Att för miljöns skull arbeta med marknadsekonomiska
            mekanismer ger ett bättre resultat än att tveksamt och emot dem
            försöka tvinga fram samma åtgärder i byråkratisk ordning.
          </note>
          <note>
            Herr talman! Utsläpp från kommunala avlopp tillför kusthaven
            stora mängder närsalter, bl.a.
          </note>
          <note>
            kväveföreningar. Enligt tidigare beslut måste utsläppen halveras.
            Socialdemokraterna upprepar tidigare ställda krav om en reducering
            av utsläppen med 50 % från större reningsverk längs Sveriges kuster,
            från norska gränsen till Stockholms skärgård.
          </note>
          <note>
            Utan tvivel måste många kommuner åtgärda brister i VA-nät och
            reningsverk. Detta blir allt klarare.
          </note>
          <note>
            Samtidigt framstår det som helt uppenbart att kostnader för dessa
            åtgärder i reningsverk blir mycket höga. Folkpartiet liberalerna
            vill ingalunda ifrågasätta att utsläppen skall halveras -- helst
            bör de reduceras ytterligare. Vi menar dock att kommunerna skulle
            tillåtas att göra olika insatser med samma effekt på de samlade
            kväveutsläppen men till lägre sammanlagda kostnader, t.ex. genom
            att anlägga våtmarker. Även här vill vi föreslå ett nytt, mer
            kostnadseffektivt sätt att få fram de olika alternativen.
          </note>
          <note>
            Jag återkommer till min idé om en ''bubbla''. En
          </note>
          <note>
            ''kvävebubbla'' skulle kunna läggas över varje kommun. Inom bubblan
            kan kvävereduktionen åstadkommas på det mest kostnadseffektiva
            sättet.
          </note>
          <note>
            Kommunen skulle alltså få reducera kväveutsläppen där det är
            billigast. Därmed skulle också utsläpp från reningsverk kunna
            kvittas mot kvävereduktion vid åtgärder mot diffusa utsläpp.
          </note>
          <note>
            Vi skall dessutom komma ihåg att inte alla verk tillhör storstäderna.
            Också de mindre verken måste vi tänka på. För dessa skulle belastningsminskningen
            med vårt sätt att se kunna ske genom ännu mer kostnadseffektiva
            metoder, t.ex. återställande eller anläggande av våtmarker, som
            jag tidigare var inne på.
          </note>
          <note>
            En kvävebubbla över kommunen innebär en morot och ett användande
            av de marknadsekonomiska mekanismerna. Det ger utrymme för innovationer,
            nya grepp och lokala lösningar. Det innebär att vi arbetar med
            opinionen, med de ekonomiska krafterna, och ger utrymme för nytänkande.
            Låt riksdagen och en kommande regering fortsätta sitt arbete i
            den andan i stället.
          </note>
          <note>
            Herr talman! När det gäller frågan om varors miljöpåverkan skall
            vi också använda metoder i linje med de ekonomiska mekanismerna
            och motivera människors handlande till att välja den miljömässigt
            bästa metoden. Internationellt har detta formulerats i den allmänt
            accepterade formeln Polluter Pays Principle -- PPP --, dvs.
          </note>
          <note>
            förorenaren har ansvaret för miljöpåverkan. Som
          </note>
          <note>
            Sören Norrby i en replik noterade är det dags att överväga om
            inte ett nästan likalydande begrepp kan vara ett steg framåt,
            nämligen en Producer
          </note>
          <note>
            Pays Principle. Denna innebär att producentens ansvar måste följa
            produkten ända tills den har tagits om hand som avfall.
          </note>
          <note>
            I en marknadsekonomi är det ju till sist ändå alltid konsumenten
            som genom priset på en vara eller tjänst betalar kostnaden. Det
            är därför viktigt att priset avspeglar hela den resursoffring
            som krävs från råvara till avfall. Genom ekonomiska styrmedel
            skall vi medverka till att även samhällsekonomiska kostnader,
            såsom miljökostnader och framtida avfallskostnader, räknas in.
            Priset ger då konsumenten -- också den som icke kallas miljömedveten
            -- en bra information som underlag för köpbeslut.
          </note>
          <note>
            Miljöanpassade produkter kan då också konkurrera på lika villkor.
          </note>
          <note>
            Avslutningsvis vill jag också beröra frågan om de giftiga ämnena.
            Kemisamhället är en företeelse på gott och ont. Kemikalier och
            bekämpningsmedel har bidragit till välståndet. Samtidigt håller
            de på att bli ett av vår tids stora miljöproblem. Ofta vet vi
            för litet om deras hälso- och miljöfarlighet i förväg.
          </note>
          <note>
            Kampen mot de miljöfarliga kemikalierna måste intensifieras.
          </note>
          <note>
            Giftiga ämnen kan vara kemiska produkter eller bekämpningsmedel,
            men de kan också vara biprodukter vid industriprocesser eller
            naturligt förekommande ämnen som koncentreras eller ges storskalig
            spridning genom mänsklig verksamhet.
          </note>
          <note>
            Men det räcker inte alla gånger med ekonomiska styrmedel. En
            del råvaror och tillsatsämmen måste helt enkelt förbjudas. Ibland
            kan avveckling, begränsning eller utveckling påskyndas med hjälp
            av miljöavgifter. Det kan gälla råvaror som kvicksilver och kadmium,
            tillsatsämnen som arsenik- och kromföreningar. Och vi vill härvidlag
            gå längre än regeringen. Det är ingen simpel överbudspolitik,
            som utskottets vice ordförande socialdemokraten Jan Fransson tidigare
            i dag försökte vrida det till. Det är kort och gott en annan ambitionsnivå,
            och den är anpassad till människan.
          </note>
          <note>
            Låt mig avslutningsvis bara ge ett enda exempel för att belysa
            detta. Det gäller från om amalgam, dvs.
          </note>
          <note>
            det livsfarliga kvicksilvret. Där är uppenbarligen regeringens
            inställning: kvicksilver är farligt överallt -- utom i munnen.
            Många människor har i sina tandfyllningar lika mycket kvicksilver
            som det finns i 100 lysrör. Den mest angelägna tillämpningen av
            substitutionsprincipen gäller naturligtvis kvicksilver i tandfyllningar,
            som alltmer framstår som ett folkhälsoproblem. Det är angeläget
            med en mer offensiv syn än regeringens på avvecklingen av amalgam,
            som är ett från toxikologisk synpunkt olämpligt material. Det
            finns substitut. En avvecklingsplan för kvicksilver i tandfyllningsmaterial
            bör tas fram med förtur.
          </note>
          <note>
            Herr talman! Vi kommer senare i dag eller möjligen vid ett senare
            tillfälle att beröra såväl trafikfrågor som miljöavgifter och
            miljöskatter i annan ordning, när andra utskottsbetänkanden är
            aktuella. Låt mig därför sammanfattningsvis bara notera att jag
            självfallet står bakom de reservationer som folkpartiet liberalerna
            medverkar med i det här betänkandet. Däremot inskränker jag mig
            till att instämma i Sören Norrbys redan framförda yrkanden.
          </note>
          <note type="speaker">
            Anf. 50 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Anders Castberger säger att det är bisarrt att begära
            återremiss av ärendet, men ändå är han inte nöjd med behandlingen.
            Jag förstår naturligtvis att änglamarken och gräsmattan hägrar
            mer för herr Castberger än att utskottsbehandla det här ärendet
            ytterligare. Men det innebär faktiskt att man som riksdagsledamot
            ser nonchalant på dessa frågor.
          </note>
          <note>
            Här har vi en chans att ytterligare bereda ärendet, vilket skulle
            vara värdefullt för den viktiga fråga som miljön är i dag.
          </note>
          <note type="speaker">
            Anf. 51 ANDERS CASTBERGER (fp)
          </note>
          <note>
            replik:
          </note>
          <note>
            Herr talman! Visst hägrar änglamarken för mig och för alla andra
            människor också, tror vi i folkpartiet liberalerna. Vi vill genom
            ett aktivt arbete i miljövårdsfrågorna medverka till att denna
            änglamark fortsätter att finnas i framtiden och fortsätter att
            vara tillgänglig för så många människor som möjligt. Men det blir
            inte det praktiska resultatet av miljöpartiets politik.
          </note>
          <note>
            Jag inskränker mig till att notera att alla andra partier står
            enade i fråga om ett missnöje med själva hanteringen. Men Marianne
            Samuelsson står helt ensam i fråga om det sätt som hon ger uttryck
            för det på. Jag ställer mig helt bakom vad övriga partier har
            sagt i den frågan tidigare i dag, och jag står fast vid det.
          </note>
          <note type="speaker">
            Anf. 52 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag förstår att herr Castberger står fast vid att
            ärendet inte behöver behandlas ytterligare. Som jag sade tidigare
            i dag har jag upplevt att det är precis så utskottet vill ha det:
          </note>
          <note>
            utskottsmajoriteten vill inte jobba så intensivt med de här viktiga
            överlevnadsfrågorna, utan man nöjer sig med att avge reservationer,
            och så kan man säga att man har drivit frågan. Men vi har ju inte
            seriöst försökt komma så långt med vissa av miljöfrågorna som
            vi borde ha kunnat göra.
          </note>
          <note type="speaker">
            Anf. 53 ANDERS CASTBERGER (fp)
          </note>
          <note>
            replik:
          </note>
          <note>
            Herr talman! Det är mycket möjligt att just
          </note>
          <note>
            Marianne Samuelsson inte har arbetat så seriöst som hon skulle
            ha behövt göra. Jag kan möjligen instämma i det.
          </note>
          <note>
            Jag noterar att Marianne Samuelsson fortsätter den närmast oförskämda
            debatteknik det innebär att först här i kammaren komma med en
            massa överraskande förslag, bl.a. om återremiss. Chansen har funnits
            i utskottet. Under mer än en månads tid har vi ju arbetat mer
            eller mindre varenda vardag i utskottet med de här frågorna.
          </note>
          <note>
            Att då påstå att vi andra inte skulle ha gått seriöst till väga
            är och förblir en oförskämdhet.
          </note>
          <note>
            Andre vice talmannen anmälde att Marianne
          </note>
          <note>
            Samuelsson anhållit att till protokollet få antecknat att hon
            inte hade rätt till ytterligare replik.
          </note>
          <note type="speaker">
            Anf. 54 LENNART BRUNANDER (c):
          </note>
          <note>
            Herr talman! Miljöfrågorna är grundläggande för centerpartiet.
            Det är ett mycket viktigt ansvar vi har som representanter för
            svenska folket att lägga fast en miljöpolitik där vi tar ansvar
            för framtiden men också för nutiden. Vi måste vara medvetna om
            att all mänsklig aktivitet påverkar miljön. Det är därför vi måste
            sätta upp vissa ramar, bestämmelser och stimulanser för att få
            verksamheterna att hamna inom de gränser som naturen sätter.
          </note>
          <note>
            Vi måste ta fram system som kan fungera i alla sammanhang, system
            som är förnybara. Vi måste ta fram evighetssystem som aldrig slutar
            att fungera.
          </note>
          <note>
            De måste fungera om 10, 50 och 100 år. Det har påpekats tidigare
            att med det sätt som vi i dag hanterar vår miljö och våra naturresurser
            på kommer livet inte att vara så lätt för dem som kommer efter
            oss.
          </note>
          <note>
            Vi måste skapa en balans i miljön, så att alla människor kan
            må bra. Mycket av de sjukdomar och de besvär som människor upplever
            kommer från de miljöstörande verksamheter som vi har.
          </note>
          <note>
            Björn Gillberg gav ut en bok för ett par år sedan där han beskyllde
            oss politiker för att vara skuld till att en mängd människor dog
            några år för tidigt, beroende på att vi inte satte upp tillräckligt
            hårda miljönormer. Man kan diskutera hur det är med detta, men
            helt klart är att miljön påverkar oss på olika sätt.
          </note>
          <note>
            Karl Erik Olsson sade tidigare att i ett decentraliserat samhälle
            kan vi ta bättre hänsyn till miljön och skapa bättre förhållanden
            för både miljön och människorna. Jag tror att det är grundläggande
            att konstatera att det är så.
          </note>
          <note>
            Karl Erik Olsson redovisade också vår idé om att vi måste ha
            slutna kretslopp, att vi inte kan plocka upp nyttigheter ur jorden
            på ena sidan och sedan slänga dem på andra sidan. På det sättet
            skapas bara stora sopberg.
          </note>
          <note>
            En förutsättning för att få ett bra system är att vi har en ren
            produktion, att produkterna inte innehåller en massa saker som
            naturen inte klarar av att hantera. Det kräver en litet annorlunda
            livsstil än i dag. Vi måste kanske värdera saker på ett annorlunda
            sätt. Mot den bakgrunden har vi från centerpartiet föreslagit
            att vi skall ha en grön
          </note>
          <note>
            BNP, räkna in den miljöpåverkan som olika aktiviteter innebär
            i den ekonomiska kalkyl som vi gör.
          </note>
          <note>
            Det har pratats om att vi måste öka tillväxten i samhället bara
            för att kunna vidta miljöåtgärder.
          </note>
          <note>
            Det är naturligtvis riktigt i och för sig, men det är inte reservationslöst
            riktigt. Det är ju helt nödvändigt att vi ser till att den tillväxt
            vi har är sådan att den inte skapar nya och större problem.
          </note>
          <note>
            Detta med ren produktion ställer en del krav på oss. Framför
            allt måste vi se till att de råvaror som vi använder är av den
            karaktären att de går att använda igen, att vi inte blandar ihop
            material på ett sådant sätt att de blir värdelösa i andra hand.
          </note>
          <note>
            Det är nödvändigt att vi tar dessa hänsyn redan från början,
            när en produkt tillverkas.
          </note>
          <note>
            Vi måste också minska användningen av de kemikalier som inte
            är bra. Från centerpartiet sida har vi satt upp några regler för
            hur vi tycker att detta borde hanteras. Naturfrämmande ämnen --
          </note>
          <note>
            som naturen normalt inte känner till -- skall naturligtvis inte
            användas. Siffran för användningen av dem skall vara noll.
          </note>
          <note>
            Tungmetaller förekommer normalt i naturen men i ganska små mängder.
            När vi utnyttjar olika nyttigheter får vi se till att inte öka
            andelen tungmetaller i naturen, för då uppstår bekymmer, vilket
            vi har upplevt flera gånger.
          </note>
          <note>
            Övriga näringsämnen av olika slag är i och för sig till nytta,
            men i för stor mängd blir de ändå skadliga, och det är därför
            viktigt att vi har viss kontroll och ser till att tillförseln
            av kväve, fosfat osv. inte blir så stor att den blir skadlig.
          </note>
          <note>
            Vi har lagt upp en strategi för hur vi vill att kemikalieanvändningen
            skall hanteras. Där vill jag peka på några punkter.
          </note>
          <note>
            Vi vill ha avvecklingsplaner för de naturfrämmande ämnena. Jan
            Fransson pratade om sådana avvecklingsplaner i sitt anförande,
            men i betänkandet och i propositionen talar man bara om att begränsa
            användningen, och det räcker alltså inte. Men det vore bra om
            det vore så som Jan
          </note>
          <note>
            Fransson sade i sitt anförande, att regeringen och socialdemokraterna
            är för avvecklingsplaner på det här området.
          </note>
          <note>
            Substitutionsprincipen måste tillämpas på ett mer effektivt sätt.
            Där har vi fått ett tillkännagivande nu, bl.a. med anledning av
            våra förslag.
          </note>
          <note>
            Vi måste ha miljörevisioner i företagen och införa ett antal
            miljöavgifter. Den frågan har diskuterats ganska mycket. Vi måste
            ha en effektiv tillsynsorganisation på både det regionala, lokala
            och centrala planet. Den tillsynsorganisationen måste vara förutseende
            och tänka litet framåt i tiden -- inte bara stå i ''bakändan''
            och se efter vilka bekymmer som uppstår när vi gör det ena eller
            det andra.
          </note>
          <note>
            De här frågorna kommer att tas upp i olika sammanhang framöver,
            och vi kommer att se till att vi på allt möjligt sätt får gehör
            för de idéer som vi för fram. Vegetabiliskt baserade produkter
            måste vi t.ex. arbeta mer och mer för, eftersom de naturligt kan
            ingå i det naturliga kretsloppet. Här skulle substitutionsprincipen
            vara bra att använda. I fråga om drivmedel och annat finns det
            ju produkter som man kunde använda i stället.
          </note>
          <note>
            Beträffande myggmedel sade miljöministern att det gäller att
            ta kamp med multijättarna. Då måste man våga göra det. Det vore
            bra om man ville göra det med oljejättarna och försöka få in biobaserade
            drivmedel i större utsträckning. Då skulle vi klara miljön betydligt
            bättre.
          </note>
          <note>
            Klorutsläppen är ett bekymmer. Klor tillhör inte naturens kretslopp
            och skall därför bort.
          </note>
          <note>
            Skogsindustrin har gjort stora insatser, men det räcker inte.
            Vi vill att man skall gå längre. Vi vill att regeringen skall
            göra en avvecklingsplan, och vi vill att det skall sättas avgifter
            på klor, så att arbetet blir effektivt. När vi då sänker användningen
            av klor i skogsindustrin är det viktigt att klor inte kommer in
            på andra ställen. Så är fallet beträffande PVC-
          </note>
          <note>
            plasten, som är lika bekymmersam och som också skall bort.
          </note>
          <note>
            Majoriteten säger gång på gång i det betänkande som vi nu behandlar
            att man delar våra åsikter och tycker att skillnaderna inte är
            så stora. Det låter väldigt bra. Men jag säger som Karl Erik Olsson
            sade tidigare: Då borde man inte avslå våra förslag som man gör.
            Sanningen är nog snarare den att man inte alltid riktigt har förstått
            vad vi har menat. Man är fast i sitt eget tänkande. Man kan inte
            tänka tillräckligt konstruktivt framåt. Vi måste få ett system
            där olika saker i naturen kan gå runt i ett kretslopp och fungera
            i evighet. Regeringen är ganska mångordig, men jag tror att regeringen
            också är litet rädd för att ta strid med de här multijättarna.
          </note>
          <note>
            När det gäller lagstiftningsfrågorna håller vi ju på att arbeta
            med en miljöbalk. I denna miljöbalk är det viktigt att få fram
            regler för mänsklig påverkan så att den inte stör naturen. Vi
            måste få miljömål som ser till att den här toleransen blir effektiv.
            Vi måste få till stånd miljökonsekvensanalyser, vi måste ge miljöorganisationerna
            talesrätt, vi måste se till att de internationella överenskommelserna
            blir så bra som möjligt och att de också återförs i den svenska
            lagstiftningen, vi måste få gränsvärden som stämmer med de gränser
            som finns i naturen och vi måste även få ett påföljdssystem som
            fungerar. Detta har vi inte reserverat oss för. Det kommer i det
            här arbetet i miljöskyddskommittén.
          </note>
          <note>
            Däremot har vi reserverat oss till förmån för att vi skall ha
            en miljöombudsman. Vi tror att det är mycket viktigt att ha ett
            fristående organ som kan titta litet närmare på hur olika myndigheter
            och enskilda hanterar miljön. Vi vill också ha statsåklagare i
            miljömål, som kan vara speciellt kunniga i att just hantera miljöfrågor.
          </note>
          <note>
            Försurningen är ett annat stort bekymmer. Vi var i
          </note>
          <note>
            Småland och tittade på det här. Vi fick se hur försurningen försämrar
            och hur situationen bara blir värre och värre. Vi har gjort insatser,
            men de räcker inte. Vi har för stora utsläpp av svavel, kväve
            och även av kolväten. Vi i centerpartiet har satt upp som mål
            att de skall minskas till 80 %, 75 %
          </note>
          <note>
            och 75 % på dessa tre områden.
          </note>
          <note>
            Framför allt när det gäller kväveutsläppen har regeringen kapitulerat,
            när man säger att de mål som vi satte upp 1988 kan vi inte uppnå.
            Då sade vi att år 1995 skulle vi ha minskat utsläppen med
          </note>
          <note>
            30 %. Nu skall man, med de åtgärder man nu föreslår, klara det
            till 1998. Vi i centerpartiet är inte ens nöjda med det mål som
            sattes upp 1988, och ännu mindre med den kapitulation som regeringen
            gör inför de här problemen just nu. Vi vill alltså att dessa mål
            skall sättas betydligt hårdare. Det är nödvändigt att så sker.
          </note>
          <note>
            Vi vill också ha en betydligt mer utvecklad skogsmarkskalkning
            för att reglera de bekymmer som vi redan har och försöka att återställa
            dessa marker i ett bättre skick.
          </note>
          <note>
            Avfallshanteringen är central i det här sammanhanget. Vi måste
            minska mängden avfall, vi måste ha rena varor, vi måste ha en
            sortering, vi måste kunna utnyttja material från avfallet, vi
            måste låta det gå i retur och vi måste kunna kompostera i betydligt
            större utsträckning. Vi skall egentligen inte få något avfall
            som vi skall deponera, utan vi skall kunna använda det, vi skall
            kunna kompostera det eller kunna använda det för att göra energi,
            t.ex. biogas eller genom att elda det.
          </note>
          <note>
            Det fördes ett resonemang om marknadsekonomi här för en stund
            sedan mellan Ivar Virgin och
          </note>
          <note>
            Annika Åhnberg. Jag skulle bara, som en kommentar till detta,
            vilja säga att jag tror inte att marknadsekonomin kan lösa dessa
            problem. Man tar inte hänsyn till människan, och man tar inte
            heller hänsyn till miljön. Men vi kan använda marknadsekonomiska
            element för att styra utvecklingen åt rätt håll. Detta har vi
            krävt i centerpartiet, och vi tror att det är mycket viktigt att
            man gör så. Det var detta förslag som utredningen om miljöavgifter
            lade fram.
          </note>
          <note>
            Regeringen har tagit en del, men inte tillräckligt mycket. Man
            måste gå betydligt snabbare fram i det här sammanhanget.
          </note>
          <note>
            Skall vi få en bra miljö är det viktigt att de som arbetar med
            olika saker har en bra utbildning och att de även har en miljöutbildning
            i kombination med sin specialitet. Våra tekniker måste veta hur
            miljön fungerar. Våra kemister måste veta hur de olika substanserna
            de sätter i rörelse fungerar i naturen. Våra samhällsplanerare
            måste veta hur man planerar ett samhälle för att få en bra miljö.
          </note>
          <note>
            Vi måste också som konsumenter få utbildning i att välja rätt
            saker, som inte ger den miljöpåverkan som vi har i dag.
          </note>
          <note>
            Herr talman! Jag tror alltså att utbildningen är oerhört viktig,
            dvs. miljöutbildningen. Den måste inordnas i all utbildning som
            sker på ett mer effektivt sätt än hittills.
          </note>
          <note>
            Herr talman! Med detta vill jag yrka bifall till våra reservationer
            58, 101 och 116. Den debatt som har varit här i dag, och som också
            finns ute i samhället, visar att det finns en medvetenhet om problemen.
          </note>
          <note>
            Det finns också en medvetenhet om hur man skulle kunna göra för
            att komma bort ifrån problemen.
          </note>
          <note>
            Men det räcker inte, herr talman, med medvetenhet. Det krävs
            också handling.
          </note>
          <note type="speaker">
            Anf. 55 BENGT HURTIG (v):
          </note>
          <note>
            Herr talman! Man kan givetvis fråga sig varför den här medvetenheten
            har växt fram de senaste decennierna. Är det bara det att miljödebattörerna
            har blivit så mycket effektivare än vad de var tidigare och fått
            skickliga marknadsförare.
          </note>
          <note>
            Jag kommer ihåg debatten på 1960-talet när Rachel
          </note>
          <note>
            Carsons bok Tyst vår kom och vilken uppmärksamhet den väckte.
            Då var det insekter och småfåglar som dog på grund av användning
            av bekämpningsmedel, främst kanske DDT.
          </note>
          <note>
            Vi fick väl redan då en känsla av att någonting höll på att gå
            snett med den produktion av kemikalier som hade utvecklats. Jag
            tror att fler av oss under de senaste 30 åren har insett att det
            här bara var toppen på ett isberg. Den stegrade energiomsättningen
            och tekniken har gett oss möjligheter att hantera sådana stora
            mängder kol, olja, metaller, naturgas, fosfater osv. att bara
            en liten del av det avfall som vi producerar kan återföras till
            produktiva processer igen.
          </note>
          <note>
            För hundra år sedan klarade marken, grundvattnet, haven och atmosfären
            att ta emot allt detta avfall utan att den ekologiska balansen
            gick snett. Men nu klarar inte naturen våra aktiviteter längre.
            De ekologiska ramarna sprängs. Det är detta som är det nya och
            som gör att oron har spritt sig i stora delar av världen.
          </note>
          <note>
            Genom den omåttliga eldningen av kol och olja och genom gruvbrytning
            och industriella processer frisläpps t.ex. stora mängder bly,
            kvicksilver och kadmium. Koncentrationerna av dessa giftiga metaller
            ökar och åstadkommer fortfarande skada.
          </note>
          <note>
            I Östersjöns bottensediment har halten av kadmium tiodubblats
            mot vad som kan anses vara naturligt. Den avgiftning som naturen
            under årmiljoners lopp har gjort åt oss och som gjort miljön dräglig
            att leva i, har börjat ersättas av en förgiftning. Vi har också
            börjat producera stabila kemikalier som levande celler aldrig
            tidigare träffat på under dessa årmiljoners lopp. De kan därför
            inte leva med dem, bryta ned och leda in dem i ett naturligt kretslopp.
            Exempel på sådana substanser är PCB, vissa dioxiner och andra
            klororganiska föreningar. Ett annat gift vi lärt oss producera
            är plutonium, som försvann från jorden för ca 2
          </note>
          <note>
            miljarder år sedan.
          </note>
          <note>
            Denna s.k. linjära materialhantering anses nu vara ett brott
            mot den hantering av materia som naturen och vi själva gjort i
            årmiljoner och som huvudsakligen varit cyklisk, dvs. ingått i
            det naturliga kretsloppet, som många talare varit inne på. Man
            har också sagt, och jag vill understryka det, att vi måste tillbaka
            till de cykliska systemen om vi skall klara livhanken här på jorden
            i längden.
          </note>
          <note>
            Restprodukterna måste i stegrande grad tas till vara och bli
            råvaror i produktionen. Kampen mot resursslöseri, för ett systematiskt
            sparande och för ett sorterande och tillvaratagande av restprodukter
            måste bli en del av vårt liv.
          </note>
          <note>
            Vid utveckling av nya produkter måste analys av energiåtgång,
            återvinning och miljöpåverkan finnas med. Råvaru-, materiel- och
            energibalanser bör upprättas. I princip bör varje produkt och
            produktionsprocess belysas med miljökonsekvensbeskrivningar. Vi
            har också utvecklat det här i vår motion Jo107. Vi har även där
            utvecklat förslag till åtgärder för att få bättre kontroll över
            produktflödena.
          </note>
          <note>
            Det borde vidare göras tydligt att huvudansvaret för hantering
            av kemikalier och andra produkter skall ligga på tillverkare och
            försäljare. Den s.k.
          </note>
          <note>
            substitutionsprincipen måste ges större vikt.
          </note>
          <note>
            Beskrivningen av olika produkter borde bli så fyllig att konsumenter
            lätt kan handla miljövänligt.
          </note>
          <note>
            Någon form av miljöklassning, som tar hänsyn till energiförbrukning,
            miljöeffekter och tillverkningsprocess, borde kunna tas fram.
            En markering om vikten av en sådan klassificering borde ha kunnat
            göras av riksdagen, utan att man närmare har preciserat hur den
            skall utföras.
          </note>
          <note>
            Med en sådan klassificering av miljöfarliga produkter skulle
            det också bli lättare att ålägga dem som hanterar en produkt,
            att välja en mindre farlig produkt och därmed göra substitutionsprincipen
            effektivare. Som det nu är finns det en tendens att företag kör
            ut produkter på marknaden så länge de inte är förbjudna, även
            om de ur miljösynpunkt är olämpliga. Argumentet är förstås att
            det är tillåtna ämnen. Det är bra att utskottet gör ett tillkännagivande
            på denna punkt.
          </note>
          <note>
            Vi har i vår motion Jou107 också rest kravet att den omnämnda
            bevisbördan borde föras in i lagtexten om kemiska produkter. Där
            har vi ännu ännu inte fått utskottet med oss.
          </note>
          <note>
            Det är bra att vi fortsätter på vägen att avveckla en del av
            de kemiska produkter som vår hälsa och miljö inte klarar. Det
            kan givetvis tyckas att vi borde kunna gå längre, begränsa fler
            produkter och gå fortare fram, men huvudsaken är trots allt att
            målet är gemensamt, sedan kan vi tvista om hastigheten. Jag tänker
            då bl.a. på tungmetallerna bly, kadmium och kvicksilver, som jag
            tidigare nämnde.
          </note>
          <note>
            Om denna begränsning skall fungera behövs en effektiv kontrollapparat,
            och den måste sannolikt finnas under lång tid. Vi får hoppas att
            vi inte får tillbaka de ämnen vars användning begränsas eller
            avvecklas, genom att restriktionerna i framtiden blir betraktade
            som tekniska handelshinder.
          </note>
          <note>
            När det gäller nya produkter borde den förhandsanmälan som nu
            skall införas också innebära att producenter och importörer åläggs
            att i förväg visa hur en produkts livscykel skall se ut, dvs.
            återvinning, återanvändning och destruktionssätt borde kunna beskrivas.
          </note>
          <note>
            Vi tror i och för sig inte att miljöavgifter är någon kungsväg
            för att nå resultat. Men man kan möjligen ändå då och då använda
            den vägen för att driva på utvecklingen. Vi har därför bl.a. föreslagit
            en avgift på krom och arsenik i träskyddsmedel för att uppnå en
            snabbare avveckling av dessa produkter.
          </note>
          <note>
            När det gäller den stora och viktiga frågan om avfallshanteringen
            i kommunerna är det givetvis ett steg framåt att kommunterna nu
            tvingas upprätta avfallsplaner. Men om man ser på dessa avfallsplaner,
            får man intrycket av att kommunerna har ganska olika ambitioner
            när det gäller avfallshantering. Möjligen kan man med hjälp av
            dessa planer få ett bättre grepp om hur avfallsflödena ser ut,
            hur stora de är och vilket innehåll de har, men det kan också
            uppstå svårigheter att sammantaget får en bra situation.
          </note>
          <note>
            Grundprincipen är att källsortering skall införas
          </note>
          <note>
            1994. Men frågan är vilken källsortering. Vilka fraktioner skall
            sorteras, och hur skall dessa fraktioner definieras för att det
            skall vara en riktig källsortering? Det räcker inte med att plocka
            ut glas och tidningspapper och kalla resten avfallet för sorterat.
            Sannolikt bör vi komma upp i minst 5--6
          </note>
          <note>
            fraktioner för att få en källsortering värd namnet och samtidigt
            få sortering hanterbar för hushållen.
          </note>
          <note>
            I det län jag kommer ifrån i Norrbotten har vi under några år
            sorterat ut glas och papper. Det har visat sig att den berömda
            marknadsekonomin egentligen inte klarar av att ta hand om dessa
            produkter. Man har tyvärr i flera kommuner fått avveckla pappersinsamlingen
            under en period.
          </note>
          <note>
            Returpappret hade så småningom samlats på hög, och nu har man
            återgått till att bränna tidningspappret.
          </note>
          <note>
            De pappersbruk som har byggt upp kapacitet för att ta emot tidningspapperet
            har alltså fått så mycket papper att de inte anser sig kunna betala
            den summa som egentlingen skulle behöva betalas för att man skall
            kunna transportera papperet ner till södra Sverige. Samma sak
            gäller insamlingen av glas. Det finns inte någon som helst ekonomi
            i att frakta ner glaset till glasbruken i södra Sverige.
          </note>
          <note>
            Naturligtvis leder detta till att människor känner maktlöshet
            och tycker att miljökampen och miljöpolitiken tar ett steg bakåt.
            De ser inte några möjligheter till att få någon ordning på den
            elemäntära sortering som det här ju trots allt är fråga om. Det
            skulle vara intressant att höra vad någon företrädare för regeringspartiet
            har för medicin mot denna svaghet i marknadsekonomin.
          </note>
          <note>
            Vi borde i Sverige också kunna gå före EG när det gäller avfallshanteringen.
            Såvitt jag förstår har
          </note>
          <note>
            Tyskland redan gjort detta. Tillverkare och distributörer i Tyskland
            skall bli skyldiga att ta emot förpackningar som människor vill
            returnera. Detta är ett utmärkt sätt att försöka minska mängden
            sopor. Vi hoppas att den förpackningsutredning som är tillsatt
            så snart som möjligt skall komma med förslag i denna riktning
            så att också vi i Sverige kan minska mängden förpackningar i soporna.
          </note>
          <note>
            Herr talman! Slutligen några ord om industriutsläppen. Jag tror
            det är sant att vi i
          </note>
          <note>
            Sverige har nått längre än i mångra andra länder.
          </note>
          <note>
            Men fortfarande tar miljön skada av en del utsläpp som trots
            allt sker till luft, mark och vatten. Ett exempel är utsläppen
            från klorblekning i massaindustrin. Ett annat exempel är den hantering
            av kol och koks som sker inom stårindustrin. Genom att släcka
            koks med saltvatten kan koksen bli sådan att det leder till att
            dioxiner bildas vid råjärnframställning. Detta kan möjligen vara
            en källa till de dioxinutsläpp som man trots allt funnit men inte
            riktigt vet var de kommer ifrån.
          </note>
          <note>
            Kvicksilverutsläppen från kloralkaliindustrin är ett annat exempel.
            Jag anser också att de mycket stora mängder koldioxid som produceras
            vid metallframställning sannolikt kommer att bli omöjliga att
            acceptera i framtiden när vi skriver under de kommande klimatkonventionerna
            och när de avgifter som diskuteras internationellt för koldioxidutsläppen
            kommer att införas. Skulle de avgifter som diskuteras införas
            kommer ett företag som SSAB att få en kostnad på uppemot en miljard
            kronor, och det klarar man inte med vinsterna i det företaget.
          </note>
          <note>
            Vi i vänsterpartiet har för vår del vid flera tillfällen framfört
            att den högsvavliga oljan borde utredas.
          </note>
          <note>
            Vi har i Sverige problem att bli av med den. Den skulle kunna
            förgasas och renas och användas som energikälla. Denna högsvavliga
            olja exporteras i dag skamligt nog till länder som England och
            Polen, samtidigt som vi kritiserar dessa länder för deras höga
            svavelutsläpp. Det skulle också på denna punkt vara intressant
            att få ett svar från regeringspartiets företrädare om vad man
            tycker om den svenska exporten av högsvavlig olja till
          </note>
          <note>
            England och Polen. Denna olja är en typ av restprodukt i våra
            raffinaderier.
          </note>
          <note>
            Det finns de som säger att en miljard kronor satsade i öst är
            mer väl använd än om den satsas i
          </note>
          <note>
            Sverige. Det är sannolikt riktigt. Men vi måste försöka klara
            av båda delarna. Vi får heller inte agera så att viktig inhemsk
            industri slås ut genom att miljökraven eftersätts i vårt land.
            En miljömässigt ren produktion blir också ett konkurrensmedel
            i framtiden.
          </note>
          <note>
            Än så länge går det ganska trögt i beslutsprocessen i vissa länder
            i öst. Problemen med valuta och vem som har det politiska ansvaret
            är tyvärr i bland hinder för framgångar i samarbetet. Det är därför
            rimligt att driva kraven på industrin vidare också i vårt land.
          </note>
          <note>
            Herr talman! Jag vill härmed yrka bifall till reservation 102.
          </note>
          <note type="speaker">
            Anf. 56 ROY OTTOSSON (mp):
          </note>
          <note>
            Herr talman! Detta betänkande om miljön är mycket stort, och
            det rör sig om mycket komplicerade frågor. Det är också frågor
            som på olika sätt är politiskt svåra. När miljöpartiet de gröna
            kom in i riksdagen efter valet 1988 var det ett uttryck för att
            det svenska folket krävde en radikalare och mer långtgående politik
            framför allt på miljöområdet. Det var inte bara miljöpartiet som
            gick framåt i det valet, utan även centern och vänsterpartiet,
            vilka också är mer radikala än de flesta partier i denna riksdag.
          </note>
          <note>
            Man skulle då naturligtvis kunna förvänta sig att det nu våren
            1991 skulle komma ett mycket bra förslag.
          </note>
          <note>
            Vi har ju i riksdagen under de senaste två åren skjutit på alla
            miljöfrågor. Det har skett en summarisk behandling och mycket
            litet har gjorts just i väntan på den stora miljöpropositionen
            våren
          </note>
          <note>
            1991. Då skulle man gå igenom det hela ordentligt, men det blev
            inte ordentligt.
          </note>
          <note>
            Jag är djupt besviken över hur riksdagen har behandlat miljöfrågorna.
            Det har inte saknats möjligheter att planera och prioritera på
            ett annat sätt om det verkligen funnit en vilja till det. Om vi
            miljöpartister skall vara ärliga mot oss själva, är återremiss
            det enda vettiga för att få en seriös behandling. Vi kan inte
            frivilligt acceptera att man än en gång lägger allt åt sidan.
            Därmed har egentligen en rad ärenden inte behandlats seriöst en
            enda gång under denna valperiod. Detta var mycket svårt att se
            innan hela behandlingen i jordbruksutskottet var färdig och dimmorna
            så att säga skingrades så att vi kunde se vad det egentligen blev
            av det hela. Det vi såg var en förskräcklig syn.
          </note>
          <note>
            Vad är det nu som skiljer miljöpartiet från de andra partierna
            inom miljöpolitiken? Det är bl.a.
          </note>
          <note>
            mängden av ärenden, vilket redan har berörts av andra debattörer.
            Vi har avgett en stor mängd reservationer och väckt en stor mängd
            motioner. Vi anser att detta är ett prioriterat område där man
            måste jobba mycket hårt för att få fram bra saker, och man måste
            ge sig på alla områden, inte bara vissa.
          </note>
          <note>
            Vi anser också att man måste fastställa strikta gränser för en
            rad miljövidriga företeelser. När det gäller kemiska ämnen gäller
            det tungmetaller, klorerade lösningsämnen, PCB, CFC osv. Det gäller
            att avveckla användningen av denna typ av ämnen så snabbt som
            möjligt och totalförbjuda dem. De hör inte hemma i biosfären över
            huvud taget. Vår utgångspunkt är att detta skall göras så fort
            som möjligt. Det är därför som våra krav blir mer långtgående
            än de andra partiernas.
          </note>
          <note>
            Vi vill också systematiskt förändra skattesystemet så att det
            i sig verkar i miljöanpassningens tjänst.
          </note>
          <note>
            Miljöavgifter är en liten del av detta, och s.k.
          </note>
          <note>
            bubblor kan vara en annan del om man kan utforma dem på ett bra
            sätt, vilket inte alltid har varit fallet bl.a. i USA där man
            försökt sig på detta.
          </note>
          <note>
            Detta innebär naturligtvis inte att man ensidigt skall höja skatter,
            utan andra skatter skall sänkas i stället om dessa saker införs.
            Frågan om miljöavgiften dyker upp på olika ställen i de ärenden
            som behandlas i dag. Frågan behandlas t.o.m. i ett särskilt betänkande
            som kommer att debatteras senare, och med tanke på detta kommer
            jag inte att tala så mycket om den frågan. Det blir en särskild
            debatt om miljöavgifter senare.
          </note>
          <note>
            Miljöpartiet vill prioritera miljörelaterade investeringar, så
            att hela samhällsbygget miljöanpassas. Det gäller kanske framför
            allt på trafik- och energisidan, där det måste investeras mycket
            stora summor. Det handlar då om rena budgetprioriteringar. Även
            den frågan behandlas vid ett senare tillfälle, varför jag nu inte
            närmare går in på den saken.
          </note>
          <note>
            Däremot går vi i dag mer in på frågan om investeringar i naturvården.
            Det gäller köp av de sista naturskogarna och urskogarna i landet,
            så att dessa räddas innan det är för sent. Här finns det ingen
            väntetid -- inget utrymme för väntan. Den typen av investeringar
            är viktiga. Vi kan notera att miljöpartiet här går betydligt längre
            än något annat parti, och det är naturligtvis ett uttryck för
            vår ambitionsnivå.
          </note>
          <note>
            Vi har också ställt upp konkreta mål och framlagt krav på åtgärdsplaner
            när det gäller en lång rad miljöproblem. Vi anser inte att det
            räcker med vackra ord och att man säger saker som i och för sig
            är bra och som alla säkerligen kan skriva under på, åtminstone
            när vi är på gott humör. Man måste konkretisera det hela och tala
            om hur mycket, när, vem som har ansvaret osv. Det är vad vi har
            försökt göra, och då blir naturligtvis ärendevolymen stor.
          </note>
          <note>
            Vi ställer också krav på överstatliga beslut på miljöområdet.
            Vi vet -- och jag hoppas att alla i den här kammaren gör det vid
            det här laget -- att miljöproblemen är internationella till sin
            grundläggande karaktär. Naturen struntar i våra nationsgränser,
            och då måste vi också hantera problemen internationellt. Svagheten
            i det internationella arbetet är ju alltid att konventioner och
            liknande inte är tvingande beslut. Därför måste vi tillskapa den
            typen av beslut även internationellt.
          </note>
          <note>
            Vi noterar att vi är ensamma om att driva den linjen i riksdagen,
            och det beklagar vi.
          </note>
          <note>
            Vi menar också att det inte räcker med att planera och fundera
            kring de här frågorna, utan det gäller också att komma i gång,
            och det snabbt -- för det är då man lär sig hur man kan jobba.
            Det har gått alldeles för långsamt med många saker. Vi anser att
            försiktigheten på många områden är överdriven.
          </note>
          <note>
            Herr talman! Jag skall nu litet mer detaljerat gå in på en del
            områden, som jag har fått mitt partis uppdrag att behandla i debatten.
            Det gäller då i första hand frågan om kemiska produkter och varor,
            dels det vi köper i affären, dels sådant som släpps ut från fabrikerna.
            Det är en stor utmaning att komma åt alla kemiska ämnen som sprids,
            ofta diffust, i en lång rad varor och produkter. Ett första steg
            borde egentligen vara att ha en hård lagstiftning på märkning,
            så att vi över huvud taget kan veta vad en vara eller produkt
            innehåller. Den märkningen bör dels gälla vad varan eller produkten
            rent kemiskt består av, dels innehålla uppgifter om hur produkten
            har tillverkats, hur den skall tas om hand och vilka andra alternativ
            som finns tillgängliga för vissa användningsområden.
          </note>
          <note>
            Det sistnämnda är helt enkelt substitutionsprincipen, som finns
            i lagen om kemiska produkter efter ett miljöpartiinitiativ och
            som egentligen borde gälla även märkningssidan.
          </note>
          <note>
            Miljömärkningen borde sedan byggas ut med konsekvensanalyser,
            så att man vet vilka konsekvenser olika varor och produkter får
            när man använder dem.
          </note>
          <note>
            När det gäller substitutionsprincipen anser vi också att kemikalieinspektionen
            årligen måste redovisa de kemikalier som är utbytbara, så att
            substitutionsprincipen verkligen kan fungera. I dag finns ingen
            sådan redovisning, och det är egentligen mycket oklart vad man
            kan och inte kan göra.
          </note>
          <note>
            Därför, herr talman, yrkar jag bifall till motion
          </note>
          <note>
            1990/91:Jo710, yrkande 9, som handlar just om detta.
          </note>
          <note>
            Vi anser också att det förekommer alldeles för mycket giftiga
            tungmetaller i varor och produkter, som mycket väl skulle kunna
            förbjudas enligt substitutionsprincipen. I de fall man nu inte
            kan införa förbud bör man gå in med panter och återlämningspremier
            för att snabbt få ned användningen och stimulera teknikutvecklingen.
          </note>
          <note>
            De värsta tungmetallerna, kvicksilver och kadmium, anser vi bör
            totalförbjudas till år 2000.
          </note>
          <note>
            Vi anser också att kadmiumförbudet, som redan finns men som är
            bemängt med dispenser och undantag skall få verka fullt ut, dvs.
            att dispenserna och undantagen skall avvecklas senast den 1 juli
          </note>
          <note>
            1992. Därför yrkar jag bifall till motion
          </note>
          <note>
            1990/91:Jo119, yrkande 32, 33, 34, 35 och 36.
          </note>
          <note>
            Vad beträffar lagen om kemiska produkter sägs i propositionen
            att den omvända bevisbördan skall tillämpas. Men så står det faktiskt
            inte i lagtexten, och vi anser att så måste bli fallet om lagen
            verkligen skall kunna fungera. Annars är risken stor för att den
            bara blir en papperstiger.
          </note>
          <note>
            Vi anser också att förhandsgranskning av olika kemiska produkter
            och varor skall föreskrivas i lagen om kemiska produkter. Vi får
            hela tiden uppleva hur det tillförs nya kemiska varor och produkter
            i vårt samhälle, vilka det egentligen inte finns någon kontroll
            på. Det finns inget krav på förhandsgranskning som verkligen fungerar.
          </note>
          <note>
            Vi anser också att lagen om kemiska produkter skall tillämpas
            vid koncessionsprövningar enligt miljöskyddslagen. Men vi anser
            att även lagen om kemiska produkter bör utnyttjas i detta syfte.
            Det hänger samman med att det behövs en bättre täckning.
          </note>
          <note>
            Vi anser att lagen om kemiska produkter skall gälla även varor
            och att detta skall skrivas in i lagen. Den gamla lagen om kemiska
            produkter innehöll en sådan bestämmelse, men den togs bort. Vi
            har motionerat i denna fråga tidigare och faktiskt fått bifall
            till vårt förslag, men sedan blev detta ändrat igen. Så kan det
            gå, och därför kommer vi tillbaka i denna fråga.
          </note>
          <note>
            Vi anser också att kommunerna skall åläggas att upprätta åtgärdsplaner
            för att få bort de miljöfarliga produkterna och varorna. Därför,
            herr talman, yrkar jag bifall till motion 1990/91:Jo710, yrkandena
            1, 4 och 14.
          </note>
          <note>
            Vi anser vidare att kemikalieinspektionens uppdrag måste skärpas
            och konkretiseras. Det måste bl.a.
          </note>
          <note>
            införas tidsgränser för att vi skall bli av med de farligaste
            varorna och produkterna som innehåller kemiska ämnen. 13-listan,
            som är ''värstinglistan'', innehåller en rad ämnen som egentligen
            borde förbjudas så fort som det bara går. Vi anser att det i väldigt
            hög grad går att förbjuda dessa ämnen tämligen omgående. Allra
            senast till den 1 januari
          </note>
          <note>
            1995 borde alla organiska ämnen som finns med på
          </note>
          <note>
            13-listan totalförbjudas i Sverige. Förbudet mot dessa kemikalier
            i konsumentprodukter borde förbjudas i stort sett omgående; de
            har inte där att göra.
          </note>
          <note>
            Kemikalieinspektionen har fått ett bemyndigande att förbjuda
            en del varor och produkter enligt § 12
          </note>
          <note>
            LKP enligt regeringens förslag, som väl riksdagen kommer att
            bifalla. Det är vi glada över, för det är precis vad vi har krävt
            under något år. Men det är då viktigt att det bemyndigandet gäller
            fullt ut, så att det inte blir alltför många begränsningar. Vi
            har noterat att det enligt propositionen skrivs in en del begränsningar.
            Risken är att det hela blir tandlöst om man stirrar sig blind
            på dessa begränsningar.
          </note>
          <note>
            Avsikten med begränsningarna är att lagen inte skall få störa
            frihandeln. Om lagen inte får gälla importen, blir den förstås
            ganska verkningslös.
          </note>
          <note>
            Vi anser också att kommunerna måste få större befogenheter att
            förbjuda miljöfarliga varor och produkter. Därför, herr talman,
            yrkar jag bifall till motionen 1990/91:Jo119, yrkande 25 och Jo710,
            yrkande 11.
          </note>
          <note>
            Vi anser också att kemikalieinspektionen skall offentliggöra
            hur mycket som importeras och exporteras och hur mycket som används
            i landet av miljöfarliga kemikalier, varor och produkter, i den
            mån det finns sådan statistik. Det är viktigt att sådant blir
            offentligt, så att det kan diskuteras på ett öppet sätt. På det
            sättet kan vi också komma åt problemen effektivare.
          </note>
          <note>
            Vi anser också att de ansvariga myndigheterna --
          </note>
          <note>
            dels kemikalieinspektionen, dels livsmedelsverket och andra --
            skall göra regelbundna revisioner i syfte att skärpa bestämmelserna
            så långt det är möjligt.
          </note>
          <note>
            Andra debattörer har påpekat att amalgam är en kvicksilverförening.
            Amalgamet är ett miljöproblem. Amalgamet hamnar så småningom i
            naturen och kommer att sprida där. Visserligen är amalgamet mycket
            stabilt i den kemiska form i vilket det används i tänderna, men
            vi vet att en del människor får betydande besvär av amalgamet.
          </note>
          <note>
            Redan av det skälet bör man få bort amalgamet så snabbt som möjligt.
            Vi anser att det bör kunna totalförbjudas senast den 1 juli 1994.
            Vi anser också att det är viktigt att se till att man får en effektiv
            rening på krematorier och liknande för att förhindra spridning
            av kvicksilver i miljön.
          </note>
          <note>
            Vi föreslår vidare att man på arsenik och krom, som är andra
            farliga tungmetaller, skall lägga på en miljöavgift på träskyddsmedel
            på det sätt som miljöavgiftsutredningen föreslår. Vi är faktiskt
            rätt förvånade över att regeringen inte kom med det förslaget,
            eftersom det var ett ganska välanpassat förslag. Utredningen lade
            fram bara ett antal välutredda förslag för att få dessa som en
            test i verkligheten innan man breddade det hela. Tanken är ju
            att man mer systematiskt skall kunna arbeta med miljöavgifter.
            Men detta förslag har regeringen lagt åt sidan för att i stället
            använda administrativa styrmedel, utan att det egentligen finns
            någon uppenbar fördel med det. Därmed missar man en bra chans
            att pröva det här styrmedlet och att utveckla det på ett konstruktivt
            sätt.
          </note>
          <note>
            När det gäller de klororganiska lösningsmedlen föreslog miljöavgiftutredningen
            även där en avgift.
          </note>
          <note>
            Den avgiften är också principiellt riktig, eftersom det här handlar
            om en vara. Utredningen valde ut tre lösningsmedel som är speciellt
            farliga och som dessutom har en begränsad spridning. Även det
            förslaget har regeringen underlåtit att ta upp.
          </note>
          <note>
            Därmed fördröjer man hela processen att utveckla denna typ av
            ekonomiska styrmedel ett antal år.
          </note>
          <note>
            Denna tanke förblir därför oprövad. Det är beklagligt. Nu anser
            vi i och för sig att dessa klororganiska lösningsmedel är så giftiga
            att de bör förbjudas ganska snabbt. Vi har föreslagit att de skall
            vara förbjudna till år 1995 senast, och då blir avgiftens funktion
            dels att påskynda avvecklingen, dels att dra in pengar till en
            fond, vilka pengar då kan användas för att stimulera utvecklingen
            av miljöanpassade varor och produkter. Därför, herr talman, yrkar
            jag bifall till motion 1990/91:Jo119, yrkandena 26--28 samt motion
            1990/91:Sk625, yrkande 19.
          </note>
          <note>
            CFC -- dessa freonor -- är egentligen någonting helt onödigt
            och borde kunna förbjudas mycket snabbt.
          </note>
          <note>
            Detta har i någon mån också observerats av regeringen och de
            andra partierna här i riksdagen.
          </note>
          <note>
            Vi är internationellt sett ganska snabba på detta område. Men
            vi anser att man borde kunna gå ännu mycket snabbare fram. Dessutom
            anser vi att dessa ämnen borde kunna samlas in mycket mer effektivt.
            Risken för ozonskiktet och växthuseffekten är ett så pass stort
            problem att det finns alla skäl i världen att gå fram så snabbt
            det över huvud taget är möjligt.
          </note>
          <note>
            Vi anser även att PCB skall förbjudas totalt sedan från den 1
            juli 1992. Vi bör också få i gång en aktiv insamling av alla varor
            som innehåller PCB. I den takt man får fram uppgifter om PCB-förorenade
            föremål bör man utveckla metoder att samla in dessa på ett effektivt
            sätt. PCB är ju ett mycket allvarligt miljögift. Hur PCB verkar
            i naturen tänker jag nu inte tala om, eftersom jag förutsätter
            att ni känner till det.
          </note>
          <note>
            Även klortetraklorid och trikloretan anser vi bör förbjudas så
            snart som möjligt, senast den 1 januari
          </note>
          <note>
            1992. Vi har svårt att se varför dessa två mycket gifta lösningsämnen
            skall få användas när det finns så många andra alternativ. Därför
            yrkar jag bifall till motion 1990/91:Jo119, yrkandena 19 och 20.
          </note>
          <note>
            Herr talman! I andra änden på det hela har vi detta med avfall
            och därmed återvinning. Vi anser att vi bör få en lagstiftning
            här i landet om just återvinning, vars syfte och inriktning skall
            vara att vi skall kunna se till att så mycket som möjligt att
            det som i dag blir avfall aldrig blir avfall utan att det i första
            hand återanvänds och i andra hand återanvänds, i den mån det alls
            behöver förekomma. Vi har därför i riksdagen lagt fram ett komplett
            förslag till en återvinningslag. Vi tycker att denna fråga behandlats
            mycket styvmoderligt i samband med riksdagsbehandlingen. Vi lade
            fram förslaget redan förra året, men den förkortade behandlingen
            gjorde att det inte blev någonting då.
          </note>
          <note>
            Vi har nu lagt fram det igen, och det har blivit en förkortad
            behandling av åtminstone detta. Det kan vi notera. Bakom detta
            lagförslag ligger naturligtvis flera års arbete av oss för att
            få fram ett heltäckande och sammanhållet lagförslag.
          </note>
          <note>
            Vi anser att avfallet borde kunna reduceras med åtminstone 50
            % på tio år och med åtminstone 80 %
          </note>
          <note>
            när det gäller miljöfarligt avfall. Det är också idén med denna
            lag. Vi anser också att en miljöavgift skall kunna läggas på osorterat
            hushållsavfall. Den bör kunna utsträckas till att gälla fler typer
            av avfall i takt med att man höjer standarden beträffande vad
            som kan anses vara osorterat resp. sorterat.
          </note>
          <note>
            Detta är delvis också ett förslag från miljöavgiftsutredningen.
            Vi skiljer oss dock från miljöavgiftsutredningen; på så sätt att
            vi vill ha en betydligt högre avgift, 200 kr. per ton mot utredningens
            50 kr. per ton.
          </note>
          <note>
            Detta är också något som vi väntat oss i propositionen, men det
            kom aldrig. Det är naturligtvis en besvikelse att man underlåter
            det.
          </note>
          <note>
            Det visar väl att man från regeringens sida inte är beredd att
            satsa på ekonomiska styrmedel annat än i mycket begränsad utsträckning.
          </note>
          <note>
            Vi anser också att källsortering måste bli obligatorisk från
            den 1 januari 1993. Därför yrkar jag bifall till motion 1990/91:Jo119
            yrkande 8 och
          </note>
          <note>
            1990/91:Sk625 yrkande 20 och 21.
          </note>
          <note>
            Ett annat sätt att förhindra att avfall blir avfall är att utveckla
            system med panter. Vi har föreslagit pant på bildäck, katalysatorer,
            smörjoljor, osv.
          </note>
          <note>
            Utskottet har avstyrkt allt detta. Det är litet svårt att förstå
            varför inte ens folkpartiet, som faktiskt brukar tala mycket om
            sådant här, velat stödja oss i denna fråga. I andra sammanhang
            framhålls detta som ganska okontroversiellt, men när det gäller
            får vi ändå inte igenom det här i riksdagen.
          </note>
          <note>
            Vi har ett förslag om att inrätta en avfallsfond.
          </note>
          <note type="speaker">
            Anf. 57 TREDJE VICE TALMANNEN:
          </note>
          <note>
            Meningsyttringar från läktaren är absolut inte tillåtna.
          </note>
          <note type="speaker">
            Anf. 58 ROY OTTOSSON (mp):
          </note>
          <note>
            Herr talman! Avfallsfondens idé är att se till att återvinningsmarknaden
            förbättras. Det är inte stor mening att sortera och återvinna
            avfall om ingen vill ha det och det inte finns teknik för att
            göra något vettigt av det i nästa steg. Här krävs det insatser.
          </note>
          <note>
            Flera utredningar pekar på just detta problem. Jag tror att en
            av de största besvikelserna på många håll i landet är just detta,
            på att det inte fanns något förslag om avfallsfond i regeringens
            proposition eller i det betänkande som vi strax skall ta ställning
            till.
          </note>
          <note>
            Herr talman! Jag yrkar därför bifall till motion
          </note>
          <note>
            1990/91:Jo728 yrkande 5, som kräver en avfallsfond.
          </note>
          <note>
            Beträffande avfall och återvinning finns det många andra frågor
            som man skulle kunna beröra. Det mesta täcks dock av det lagförslag
            jag förut nämnde. Jag skall inte gå in på alla detaljer. I stället
            tänker jag gå in på detta med industrin och andra punktutsläpp.
            Detta är ett mer traditionellt område, där man får säga att det
            hänt ganska mycket. Miljöskyddslagen är i hög grad riktad mot
            just punktutsläppen. Men vi menar att det ändå finns en hel del
            kvar att göra. Beträffande tungmetaller bör man, tycker jag, ompröva
            utsläppen betydligt mer systematiskt. Man bör försöka pressa ned
            dem så att de praktiskt taget upphör till mitten av 90-talet och
            senast år 2000.
          </note>
          <note>
            Vi anser att alla företag som omfattas av miljöskyddslagen och
            inte har något tillstånd eller inte ens sökt något måste göra
            det snarast och senast 1994. Det är egentligen rätt konstigt att
            vi inte fått med utskottet på detta. Jag yrkar därför, herr talman,
            bifall till motion 1990/91:Jo89, som kräver just detta.
          </note>
          <note>
            Vi anser också att avloppssystemen bör förbättras i landet. De
            behöver åtskiljas. Man bör inte blanda ihop avlopp från hushåll,
            industri och dagvatten.
          </note>
          <note>
            De bör skiljas åt, och man skall rena var och en av dem i den
            mån det behövs. På det sättet kan man i reningsverken av hushållsavfallet
            få fram ett slam som inte är förorenat med en massa kemikalier.
            Det är också en förutsättning för att man i framtiden skall kunna
            återanvända detta slam som gödningsmedel. Jag yrkar därför, herr
            talman, bifall till motion 19990/91:Jo118 yrkande 14.
          </note>
          <note>
            Vidare menar vi att utsläppen av klororganiska ämnen måste minskas
            snabbare. Det gäller alltså utsläpp alltså från blekerierna hos
            massaindustrierna. Vi vet att en stor del av de klorerade organiska
            ämnena som kommer ut från blekerierna egentligen är okända. Det
            är potentiella miljögifter. Man räknar med att vi inte ens vet
            vad 80 % av dem är. Vi har upptäckt att fler och fler av just
            dessa klororganiska ämnen är mycket farliga. Vi anser att de senast
            efter 1995 inte skall få släppas ut alls. Vi anser också att klorblekt
            papper skall kunna förbjudas i Sverige. Det behövs inte någon
            klorblekning för att få vitt papper. Vi anser också att naturvårdsverkets
            plan i dessa avseenden måste skärpas. Vi anser dessutom att en
            kloravgift skall införas för att påskynda denna process. Det skall
            vara en avgift på kloret in till fabriken, inte på utsläppen.
            Skälet är att kloranvändning som sådan är farlig även ur arbetsmiljösynpunkt.
            Det behandlas dock i ett annat betänkande, skatteutskottets betänkande
            om miljöavgifter, så det kommer väl upp i den debatten. Det blir
            litet inkonsekvent, för det finns andra partier som har reservationer
            till det här betänkandet om ungefär samma sak.
          </note>
          <note>
            Vi anser också att kraven på reningsverken skall skärpas och
            att kommunerna som alternativ skall kunna få utnyttja möjligheten
            att göra våtmarker och på det sättet få ned kväve- och fosforutsläppen
            till våra kusthav. Vi anser att kvicksilvret måste bort ur klor-alkaliindustrin.
            Vi anser att det bör kunna ske ganska snart, senast den 1 juli
            1992. Vi har en reservation om detta. Detta var några axplock
            av vad vi kräver på detta område.
          </note>
          <note>
            Det finns tyvärr flera miljöskador som vi ärver från tidigare
            generationer. Det gäller kanske framför allt försurningen. Vi
            tvingas kalka för att dämpa effekten. Vi har föreslagit påökningar,
            och vi har lyckats få en majoritet i utskottet för en smärre påökning.
            För att få en majoritet för detta har vi inte reserverat oss i
            denna fråga. Jag vill ändå betona att det egentligen behövs mycket
            mer än det som utskottet nu föreslår.
          </note>
          <note>
            Beträffande gamla industritippar, ofta gruvavfallsupplag, måste
            man vidta en del åtgärder för att stoppa läckaget av framför allt
            tungmetaller.
          </note>
          <note>
            Vi har där förslagit att man skall satsa 100 milj.kr.
          </note>
          <note>
            Tyvärr har regeringen och utskottet bara föreslagit
          </note>
          <note>
            25 miljoner. Det anser vi vara alldeles för litet.
          </note>
          <note>
            Detta är ju stora problem, som måste åtgärdas så fort som möjligt.
            Det läcker alltså stora mängder tungmetaller från dessa avfallsupplag.
          </note>
          <note>
            Herr talman! Förutom allt detta behandlas även trafikfrågor i
            betänkandet, trots att ett annat betänkande om trafik och miljö
            senare kommer att debatteras. Det som tas upp i detta betänkande
            om trafik är också sådant som tidigare under våren behandlats
            i trafikutskottet. Det behandlas också delvis i ett betänkade
            som kommer från trafikutskottet. Detta är återigen ett tecken
            på att det hela gått väldigt snabbt till väga och att det kanske
            inte har behandlats så grundligt som det kanske borde.
          </note>
          <note>
            Jag måste ändå kommentera några punkter.
          </note>
          <note>
            Bilskrotningspremien bör höjas. Jag noterar att vi här vill gå
            längre än de andra. Det kan man väl bara konstatera. En viss höjning
            blir det trots allt, och det får vi glädjas åt.
          </note>
          <note>
            Vi anser att miljöklasser bör införas även för arbetsfordon.
            Det kravet finns med även i ett förslag från ett annat parti vilket
            behandlas i ett annat betänkande. Också den frågan har alltså
            tydligen hamnat på flera ställen.
          </note>
          <note>
            Vi anser att miljöfarliga tillsatser i drivmedel skall förbjudas.
            De är nästan aldrig motiverade, utan man kan ta fram rena drivmedel
            som ändå håller hög kvalitet. Jag vill därför särskilt yrka bifall
            till motion 1990/91:Jo730 yrkande 4, där detta krav finns med.
          </note>
          <note>
            Vi föreslår mycket långtgående krav på rening av avgaser i bilar
            och övriga fordon. Vi anser att dessa krav skall gälla även för
            sjöfarten och flyget.
          </note>
          <note>
            Självfallet finns också en reservation som allmänt handlar om
            en miljöanpassning av transportsystemen. Men detta kommer som
            sagt upp i samband med debatten kring ett senare betänkande, och
            jag skall därför inte här och nu ta mer tid i anspråk för dessa
            frågor.
          </note>
          <note>
            Herr talman! Jag har pratat med mina vänner i miljöpartiet och
            vi har kommit överens om att försöka begränsa antalet reservationer
            som vi begär votering på. Skulle vi ta med alla, skulle det som
            vi ser det bli en alldeles orimlig börda på kammaren.
          </note>
          <note>
            Men vi har ändå väldigt många reservationer till betänkandet.
            Detta är hjärtefrågor för oss, frågor som väger mycket tyngt,
            så vi kommer därför ändå att begära votering på en del. Jag vill
            yrka bifall till reservationerna 5, 9, 12, 21, 46, 57, 75, 93,
            104, 117,
          </note>
          <note>
            119, 128, 134 och 160. Det är de enligt vår mening principiellt
            tyngre reservationerna.
          </note>
          <note type="speaker">
            Anf. 59 ANDERS CASTBERGER (fp)
          </note>
          <note>
            replik:
          </note>
          <note>
            Herr talman! Roy Ottosson använde en god tid av sin inledning
            till att försöka att över huvud taget motivera varför miljöpartiet
            finns i riksdagen. Man kan möjligen förstå att han känner sig
            i behov av att göra en sådan lång utläggning om detta.
          </note>
          <note>
            Vad han däremot egentligen inte behövde känna något behov av
            var att fäkta så vilt vad gäller två av de frågor han tog upp,
            nämligen frågan om återvinning och skrotningsavgift på bildäck.
            Jag vet inte om Roy Ottosson inte har uppmärksammat det, men vi
            har faktiskt i reservation 124 reserverat oss till förmån för
            vår motion, och vi har i allra högsta grad uppmärksammat själva
            sakfrågan om de 50 000 ton bildäck som kasseras varje år i
          </note>
          <note>
            Sverige och vilka möjligheter det skulle ge till återvinning
            och återanvändning. För att klara detta i ett marknadsekonomiskt
            system måste man naturligtvis också se till att det finns någon
            form av marknadsmorot. Vi har därför föreslagit att en skrotningsavgift
            skulle införas och att systemet skulle bli ganska likt skrotpremiesystemet
            för bilar.
          </note>
          <note>
            Miljöpartiet har dock i reservation 126 kraftfullt tagit avstånd
            från detta. Jag undanber mig sådana påhopp som Roy Ottosson gjorde,
            som skulle ge sken av att vi inte har uppmärksammat frågan.
          </note>
          <note>
            Avslutningsvis påstod Roy Ottosson också att miljöpartiet är
            det enda parti som driver överstatlighetsfrågor. Det är ju bara
            struntprat och nonsens! Överstatliga beslut är möjliga att åstadkomma
            bl.a. genom att man är med i EG.
          </note>
          <note>
            Miljöpartiet är den mest infernaliska motståndaren mot att Sverige
            går med i EG. Med överstatliga
          </note>
          <note>
            EG-beslut till miljöns froma kan man få just de beslut som Roy
            Ottosson efterlyser. Gå med i EG i stället, Roy Ottosson!.
          </note>
          <note type="speaker">
            Anf. 60 ROY OTTOSSON (mp) replik:
          </note>
          <note>
            Herr talman! Jag märker att Anders Castberger är noga med att
            följa upp sitt partis reservationer. Det är riktigt att också
            folkpartiet har en reservation om bildäck. Det har jag noterat.
            Jag var litet slarvig i min formulering. Vad jag snarare avsåg
            var katalysatorer och smörjoljor. Vi skulle ju faktiskt kunna
            prata ihop oss litet mer om vi fick litet mer tid, vilket vi kräver
            genom att yrka på återförvisning av ärendet. På så sätt skulle
            vi faktiskt kunna få fram bra förslag som kan stödjas av en majoritet
            så att vi kan se att till någonting händer på det här området.
            Anders Castberger menar väl inte att man bara skall syssla med
            något slags demonstrationspolitik, där man talar om vilka fantastiska
            reservationer man har? Det väsentliga är väl att försöka nå bra
            beslut, eller hur?
          </note>
          <note>
            När det gäller överstatlighet och EG skulle jag vilja be Anders
            Castberger att ta del av de miljökonsekvensanalyser som EG själv
            gör och har gjort angående vilka miljöeffekterna blir av vad man
            gör inom EG nu och under de närmaste två--
          </note>
          <note>
            tre åren. Dessa analyser visar -- tyvärr -- entydigt att utsläppen
            från en lång rad luftföroreningar och vattenföroreningar kommer
            att öka, och man kan också notera att även energianvändningen
            kommer att öka. Allt detta innebär belastningar på miljön och
            naturen. Därför är det naturligtvis ingen bra miljöpolitik att
            gå med i EG och göra likadant. Man kan alltså inte säga att EG
            skulle innebära något slags underverk för miljön.
          </note>
          <note>
            Jag noterar att folkpartiet faktiskt inte stödjer våra konkreta
            krav på överstatlighet. Så är det. Vi menar att de överstatliga
            besluten bör gälla hela
          </note>
          <note>
            Europa och helst hela världen, om det skulle vara möjligt. Det
            är något annat än att underkasta sig en ny supermakt för att uppnå
            maximal ekonomisk tillväxt.
          </note>
          <note type="speaker">
            Anf. 61 ANDERS CASTBERGER (fp)
          </note>
          <note>
            replik:
          </note>
          <note>
            Herr talman! Miljöpartiets argumentationsteknik går över allt
            sunt förstånd. Roy Ottosson talade i sin inledning om bildäck,
            och jag replikerade på det. Men då visade det sig helt plötsligt
            att debatten i stället handlade om katalysatorer och smörjoljor,
            vilket inte alls var fallet i Roy Ottossons inledningsanförande.
            Det är ju faktiskt inte så lätt att bemöta miljöpartiets invändningar,
            när de inte talar om samma sak hela tiden.
          </note>
          <note>
            Sedan till frågan om överstatlighet. Folkpartiet liberalerna
            har flertalet gånger hävdat vikten av olika internationella överenskommelser,
            och vi har gång på gång -- det kan säkert statsrådet Dahl intyga
            -- varit mycket kritiska till att vi inte har kommit längre i
            fråga om t.ex. en
          </note>
          <note>
            Nordsjökommission. Man kan emellertid inte, som miljöpartiet
            faktiskt gjorde alldeles nyss, använda argumentet om överstatlighet
            och sedan tro att detta bara går för sig de gånger överstatligheten
            går miljöpartiets väg men inte någon annan gång. Vi måste faktiskt
            vara så konsekventa att vi, om vi önskar ett samarbete på internationell
            nivå i syfte att så småningom få till överstatliga beslut på vissa
            områden, också är beredda att ge oss in i diskussioner med och
            söka påverka de övriga nationerna. Kanske kan vi då så småningom
            övertyga dem om att vår linje är den riktiga, eller att den riktiga
            linjen åtminstone bör gå åt samma håll som vår. Det går inte att
            argumentera så som miljöpartiet gör. När det gäller EG finns en
            hel rad överstatliga beslut att ta del av.
          </note>
          <note>
            Vad avser konsekvensbeskrivningar finns en hel lång rad sådana,
            som pekar åt olika håll. Den av miljöpartiet annars mycket åberopade
            miljörättsjuristen Staffan Westerlund har ju kommit till delvis
            andra slutsatser än dem miljöpartiets Roy Ottosson här visade
            på.
          </note>
          <note type="speaker">
            Anf. 62 ROY OTTOSSON (mp) replik:
          </note>
          <note>
            Herr talman! Nej, Anders Castberger, när jag nämnde panterna
            räknade jag upp tre saker:
          </note>
          <note>
            bildäck, katalysatorer och smörjoljor. Åtminstone är detta vad
            jag har skrivit i mitt manus, och jag hoppas att det också var
            vad jag sade. Vi får väl kontrollera saken i protokollet. Det
            var just förslagen om katalysatorer och smörjoljor som jag menar
            var en liten miss från folkpartiet. Men det är inget att gräla
            om. Varför gräla om detta? Varför denna demonstrationspolitik
            från folkpartiet?
          </note>
          <note>
            Varför inte i stället samarbeta och försöka få fram ett bra pantförslag?
            Jag tycker inte att ni är seriösa när ni debatterar sådana här
            småfrågor. Ni försöker alltid blåsa upp dem och göra dem väldigt
            märkvärdiga. I själva verket är det ju bara att komma överens,
            eller hur? En förutsättning är ju att ni verkligen menar allvar,
            men det är kanske där det brister.
          </note>
          <note>
            Internationella överenskommelser är ju inte samma sak som lagstiftning.
            De gäller inte automatiskt i Sverige, såsom en lag gör. Detta
            betyder att man kan strunta i dem. Vi har ett antal exempel, bl.a.
            Bernkonventionen, som kommer att debatteras senare i dag. Efter
            det att vi hade antagit den tog det mycket lång tid innan något
            började hända. Nu har vi ett förslag till biotoplag, som egentligen
            -- som vi ser det -- inte heller är tillräckligt. Om jag minns
            rätt stödjer folkpartiet detta förslag. Det får väl folkpartisterna
            berätta mer om sedan.
          </note>
          <note>
            Vi inser därför att det är nödvändigt att satsa på överstatliga
            beslut om man skall klara av miljöproblemen. Det innebär emellertid
            inte att överstatliga beslut skall fattas på alla områden.
          </note>
          <note>
            Skälet till att besluten på miljöområdet måste vara överstatliga
            är ju att föroreningarna inte känner några gränser. Svavelutsläppen
            i Europa sprider sig över hela Europa med bl.a. vindar. Detta
            går inte att effektivt kontrollera enbart genom nationella beslut.
            Men detta är något helt annat än att säga att allt som är överstatligt
            skulle vara bra.
          </note>
          <note>
            Faktum är ju att vi när vi, har föreslagit konkreta överstatliga
            beslut på miljöområdet, inte har fått något stöd från folkpartiet.
            Det är sanningen. Vad folkpartiet vill är i så fall snarare att
            anpassa sig till
          </note>
          <note>
            EGs politik. Jag förstår inte vad det är som är överstatligt
            med de besluten, eftersom man då bara går in i ett annat block.
            Då missar man idén med att man på miljöns område genom internatinella
            och solidariska åtgärder kan klara problem som inte går att klara
            av på det nationella planet.
          </note>
          <note>
            Jag måste också kommentara vad Anders
          </note>
          <note>
            Castberger sade om Staffan Westerlund. Det bör poängteras att
            juristen Staffan Westerlund inte har studerat de systemeffekter
            som EG ger upphov till.
          </note>
          <note>
            Det jag refererade till när det gäller EGs miljörapporter var
            just systemeffekterna av ökad trafik, ökad produktion inom viss
            industri, ökad energianvändning, osv. Detta är något som Staffan
          </note>
          <note>
            Westerlund inte alls tittade på, det skall man ha klart för sig.
            Vad han tittade på var mer specifika regler i viss lagstiftning,
            och där finns en hel del intressant att hämta.
          </note>
          <note>
            Tredje vice talmannen anmälde att Anders
          </note>
          <note>
            Castberger anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 63 GRETHE LUNDBLAD (s):
          </note>
          <note>
            Herr talman! Det är nu snart 20 år sedan Sverige stod som värd
            för den första internationella miljökonferensen. Året var 1972,
            och platsen var
          </note>
          <note>
            Sveriges riksdag. Den konferensen blev en väckarklocka för många
            av världens folk och politiker; man upptäckte att vår omgivning
            håller på att förstöras.
          </note>
          <note>
            I Sverige hade långt tidigare politiker varnat för den förstörelse
            av natur och hälsa som industrisamhället skapar. Bl.a. Axel Danielsson
            såg hur det vackra skånska landskapet påverkades i närheten av
            industrierna.
          </note>
          <note>
            På 50- och 60-talen var jag själv vittne till hur svavelsyrefabriken
            i Hälsingborg skapade nästan ett månlandskap runt fabriken, där
            gräs inte kunde växa och där inga blommor eller träd utvecklades.
          </note>
          <note>
            Det var på den tiden en hårt politisk kamp att få till stånd
            beslut om renare gaser ur skorstenarna. Nu är det trots allt mycket
            bättre. På denna tomt växer i dag både gräs och blommor.
          </note>
          <note>
            Utvecklingen har framför allt lyfts fram av många vetenskapsmän
            och forskare, som genom sina undersökningar och experiment har
            kunnat påvisa sambandet mellan utsläpp eller användning av vissa
            ämnen och deras inverkan på natur och människor.
          </note>
          <note>
            Vi politiker måste vara tacksamma mot de forskare som framsynt
            för oss har kunnat avslöja framtida hot och risker. För dem kan
            det ibland synas ta lång tid innan producenter och politiker reagerar
            på informationen. Men vi måste naturligtvis också ta hänsyn till
            att allt skall genomföras på ett bra sätt.
          </note>
          <note>
            Trots detta är Sverige ett föregångsland på miljöskyddets område
            -- det är faktiskt det vitsord man ständigt möter utomlands.
          </note>
          <note>
            Jag skall nu ta upp några av de områden som berörs i det mittersta
            blocket av propositionen och försöka att ganska kort kommentera
            de förslag som kommer fram där. Jag kommer kanske inte så mycket
            att uppehålla mig vid reservationerna, eftersom de är så oerhört
            många.
          </note>
          <note>
            Vi måste minska luftföroreningarna -- nationellt men i ännu högre
            grad internationellt -- till en nivå som naturen tål. Det är i
            och för sig en gigantisk uppgift för världssamhället, så det kommer
            tyvärr att vara en process som tar tid. Fram till dess att detta
            mål har uppnåtts måste vi därför sätta in räddningsåtgärder för
            sjöar, vattendrag och skogsmark så att naturen och fiskbeståndet
            kan överleva. Detta sker främst genom kalkning, som vi nu har
            hållit på med en del år.
          </note>
          <note>
            I propositionen föreslås en 33-procentig ökning av anslaget till
            kalkningsåtgärder. Det innebär, i en tid av åtstramning, långt
            mer än vad som skulle motsvara en inflationsuppräkning. Sammanlagt
            vill regeringen bevilja 176 milj.kr. till kalkning av försurade
            sjöar och vattendrag och till försurade brunnar samt till skogsmarkskalkning.
          </note>
          <note>
            Det gäller bl.a. att få ökade medel till omkalkning för att hindra
            farliga tungmetaller, som t.ex. fastnat i botten på sjöar, från
            att frigöras. Likaså behövs medel till kalkning i Norrlands inland.
            Utöver detta anslag finns också på andra anslag medel till forskning
            kring försurning och till övervakning av försurningstillståndet
            i naturen.
          </note>
          <note>
            I samband med anslagsbehandlingen till kalkning har det i utskottet
            blivit majoritet för att bevilja ytterligare 20 milj.kr. till
            kalkning. Det har vi socialdemokrater motsatt oss mot bakgrund
            att vi anser att den uppräkning som har gjorts i propositionen
            är tillräcklig. Utskottet ger regeringen till känna att det behövs
            en utökad skogskalkning i utsatta områden, men att den i åtta
            län bedrivna försöksverksamheten under 1990 och
          </note>
          <note>
            1991 först bör utvärderas.
          </note>
          <note>
            Därmed kan man vara helt säker på att de kunskaper och erfarenheter
            som kommer från dessa projekt garanterar att ett storskaligt skogskalkningsprogram
            kan utföras på ett sätt som är till största nytta ur ekonomisk
            och ekologisk synpunkt.
          </note>
          <note>
            Trots att man har enats om ett högre anslagsbelopp går centerns
            och moderaternas uppfattningar om hur pengarna skall användas
            isär. Detsamma gäller hur mycket pengar som skall användas på
            sikt.
          </note>
          <note>
            Moderaterna anser att det behövs åtgärder för 300--
          </note>
          <note>
            500 milj.kr. per år för skyddskalkning och vitaliseringsgödsling,
            varav skogsägarna själva bör betala 20 %. Centern vill öka anslagen
            från 40
          </note>
          <note>
            milj.kr. till 130 milj.kr. på tre år plus 30 milj.kr.
          </note>
          <note>
            extra i år.
          </note>
          <note>
            I verkligheten bidde det dock bara en tumme, en mindre slant
            i påslag, närmare bestämt 20 milj.kr.
          </note>
          <note>
            Mot bakgrund av dessa motions- och reservationstexter kan man
            undra hur verkligheten egentligen skulle se ut om partierna i
            en regering enades om anslagen. Skulle det bli de anslag som varje
            enskilt parti föreslog, eller skulle det bli det lilla anslag
            man kom överens om gemensamt?
          </note>
          <note>
            Beträffande industrins utsläpp och kampen för en bättre miljö
            var det tidigare så att all kamp för en bättre miljö var inriktad
            på att minska utsläppen från industri till luft och vatten. Även
            om försurning och förorening av hav, mark och vatten fortfarande
            är ett problem, så är det i dag främst de luftburna föroreningarna
            från utländska industrier och kraftverk som orsakar miljöstörningarna.
            Jag anser att svensk industri i en hel del fall har tagit sitt
            ansvar. Genom att ändra processteknik och därmed få mindre giftiga
            utsläpp har man bromsat upp miljöstörningarna. Därmed har också
            svaveldioxidutsläppen minskat med 70 % sedan
          </note>
          <note>
            1970-talet. Nu vill man åstadkomma en minskning med 60 % räknat
            från 1980. Jag tycker att vi skall vara tacksamma över den utveckling
            som har ägt rum.
          </note>
          <note>
            Med avloppsreningen har det varit trögare. Därför måste vi nu
            upprepa kraven på en bättre rening av avloppsvatten från industri
            och reningsverk.
          </note>
          <note>
            Utsläpp av kväveoxider gäller kanske främst trafiken, men även
            industrin. På det området har vi tyvärr inte nått samma goda resultat.
          </note>
          <note>
            Det är viktigt att slå fast att man inom samma bransch har någorlunda
            lika miljövillkor, oberoende av när industrins tillstånd har prövats.
          </note>
          <note>
            Därför måste omprövning ske när ny teknik blir tillgänglig. Hänsyn
            skall dock tas till lokala miljöförhållanden.
          </note>
          <note>
            Därför är det bra att utskottet understryker vikten av att de
            mest eftersatta branscherna samt de ur miljösynpunkt känsligaste
            branscherna skall prioriteras när statens naturvårdsverk nu har
            fått i uppdrag att fram till år 2000 göra en översyn av industrins
            utsläppsvillkor. Jag tror att det är bra att denna översyn görs.
            Med detta yrkar jag avslag på reservationerna 89--98.
          </note>
          <note>
            I 1988 års miljöpolitiska beslut togs ett stort steg för en minskning
            av stabila organiserade ämnen från skogs- och massaindustri. Det
            har lett till att man år
          </note>
          <note>
            1992 bör ha åstadkommit en minskning av klorutsläppen från 6
            till 8 kg per ton massa, som var mängden 1975, till 1,5 kg per
            ton massa. Räknat i det moderna mätvärdet AOX så motsvarar det
            2
          </note>
          <note>
            kg.
          </note>
          <note>
            Detta var ett mycket tufft program 1988. I kap. 7 i bilaga A
            -- ''Hur mår Sverige'' -- kan man läsa att massaindustrins klorförbrukning
            har sjunkit från ca
          </note>
          <note>
            250 000 ton 1975 till 100 000 ton 1990 och troligtvis minskar
            till 50 000 ton år 1995. Det pågår alltså en ständig minskning
            av utsläppen.
          </note>
          <note>
            Med en ständigt pågående utveckling av tekniken bör det vara
            möjligt att nå för miljön helt ofarliga nivåer på utsläppen fram
            till år 2000. Det bör också vara målsättningen vid omprövningar
            av tillstånd.
          </note>
          <note>
            Skogsindustrin är en prioriterad bransch därvidlag.
          </note>
          <note>
            I många reservationer krävs preciserade framtida utsläppsminskningar
            och bestämda årtal, men enbart det förhållandet att man i reservationer
            från tre partier kan läsa om olika målsättningar för samma industrier
            gör att det är svårt och osäkert för oss som står i denna talarstol
            att göra preciseringar till såväl årtal som mängd.
          </note>
          <note>
            Även beträffande ambitionen att avgiftsbelägga klorutsläppen
            ges tre olika förslag i reservationerna, nämligen en avgift på
            50 kr. per kg som släpps ut till en stimulansersättning på 50
            kr.
          </note>
          <note>
            per kg över viss mängd som inte släpps ut.
          </note>
          <note>
            Jag yrkar därför avslag på reservationerna 90--96
          </note>
          <note>
            och föreslår att den hittills positiva utvecklingen följs upp
            vid tillståndsprövningen. Vi skall inte med detaljerat angivna
            avgifter och ersättningar försöka påverka utvecklingen.
          </note>
          <note>
            I propositionen berörs frågan om utsläpp från kommunala avloppsreningsverk.
            Regeringen föreslår att 50 procents kvävereduktion skall vara
            riktlinje vid prövning av tillstånd för kustbaserade reningsverk
            från Bohuslän till Stockholms skärgård som behandlar avlopp från
            mer än 10 000 personer.
          </note>
          <note>
            Dock skall man ställa högre krav för områden som
          </note>
          <note>
            Laholmsbukten, Skälderviken och Hanöbukten.
          </note>
          <note>
            Alla partier utom miljöpartiet är med på att höja ambitionen
            i fråga om kraven på kväverening. Det tycker jag är bra. Övergödningen
            är nämligen ett av de allra största hoten mot Östersjön, Öresund
            och
          </note>
          <note>
            Kattegatt. Även om det sker en stor urlakning av kväve från marken
            och reningsverken bedöms svara för 10--20 % av kvävetillförseln
            till våra havsoch vattenområden, så är det viktigt att vi även
            på detta område försöker begränsa utsläppsmängden.
          </note>
          <note>
            I motion JoU118 kräver miljöpartiet bl.a. att kustkommunerna
            vid Östersjön och Västerhavet skall ha en reduceringsgrad med
            60 % till den 1 juli
          </note>
          <note>
            1993 och med 75 % två år senare. Tror verkligen miljöpartiet
            att man utan vidare investeringar och ändrad processteknik kan
            höja reningsgraden på två år? Vi socialdemokrater anser i stället
            att man skall ställa krav på stora utsläppskällor att rena avloppsvattnet
            innan det når det kommunala reningsverket. Detta åstadkommer man
            bäst genom att skärpa industrins utsläppsvillkor i form av kommunal
            avgiftssättning. Därmed yrkar jag avslag också på reservationerna
            99 och 100 samt bifall till propositionen på denna punkt.
          </note>
          <note>
            Herr talman! Ett av de viktigaste områdena i detta ärende gäller
            kemikaliehanteringen. Jag talade tidigare om de kritiska miljöfrågorna
            kring industriutvecklingen. Jag tror inte att dagens och morgondagens
            stora miljöproblem blir de som processer och skorstensrök skapar,
            utan de varor som fraktas ut ur fabriksportarna. Många varor innehåller
            kemiska ämnen som både vid användning och som avfall kan skada
            hälsa och miljö. Därför måste kemikaliekontrollen skärpas och
            avfallshanteringen förbättras.
          </note>
          <note>
            Den förhandsanmälan som skall införas är mycket viktig. Därmed
            får kemikaliekontrollen större kunskaper om råvaror och insatsvaror.
          </note>
          <note>
            Kemikalieinspektionen föreslås också arbeta vidare med att ge
            föreskrifter om hur produkter skall klassificeras och märkas efter
            miljöfarlighet.
          </note>
          <note>
            Man får medel till att bygga ut produktregistret.
          </note>
          <note>
            Tillsammans med naturvårdsverket får man också en utvidgad rätt
            att förbjuda skadliga ämnen och produkter. Det innebär att det
            i fortsättningen blir mycket lättare att kunna förbjuda vissa
            produkter.
          </note>
          <note>
            Redan i denna proposition föreslås avvecklingsplaner för tungmetallerna
            kvicksilver, kadmium och bly, tre mycket använda men för hälsa
            och miljö skadliga ämnen.
          </note>
          <note>
            I flera motioner framförs i stort sett samma synsätt som regeringen
            på kemikaliekontrollen. Man vill få till stånd skärpningar och
            fler förbud, även om metoder och takt kan variera.
          </note>
          <note>
            En viktig princip i kemikaliehanteringen är att ersätta farliga
            ämnen och produkter med ofarliga, den s.k. substitutionsprincipen.
            Trots att principen så sent som år 1990 fastlades genom lagändring
            och trots att miljöskyddskommittén funderar över ytterligare preciseringar,
            så lyfter utskottet fram en mer aktiv tillämpning av substitutionsprincipen.
          </note>
          <note>
            Det är glädjande att utskottet, på socialdemokraternas förslag,
            enigt har uttalat att berörda myndigheters klassificering av miljöfarliga
            produkter och förelägganden beträffande farliga kemikalier skall
            medverka till att producenter, försäljare och konsumenter mera
            uppmärksammar möjligheten att välja ofarliga ämnen och produkter.
          </note>
          <note>
            Det är en fråga som har diskuterats mycket här i dag. Jag tycker
            att utskottets precisering på något sätt lyfter fram frågan så
            att det kan gå litet snabbare att ersätta dessa farliga ämnen.
          </note>
          <note>
            Det var intressant att redan i dagens morgoneko höra hur kemikalieinspektionen
            mot bakgrund av den undersökning som man har gjort av bilvårdsprodukter,
            som bl.a. redovisats i en rapport
          </note>
          <note>
            1990, uppmanade producenterna att märka produkterna bättre och
            att inte göra dem onödigt starka. Jag tror att vi på detta sätt
            kan medverka till en sanering av kemikalierna inom kort. Tvärs
            över partigränserna råder det i riksdagen enighet om en stor del
            av de åtgärder som föreslås för att begränsa eller förbjuda användningen
            av miljöfarliga kemikalier. Det föreligger också enighet om den
            utveckling och den precisering av kemikalieinspektionen och naturvårdsverkets
            åtgärdskatalog som anges i propositionen. Jag tror att ambitionsnivån
            på detta område kommer att vara hög. Men jag måste erkänna att
            jag inte riktigt förstår miljöpartiet, som i sina reservationer
            vill skärpa alla förslag på kemikalieområdet. Samtidigt lägger
            man fram mycket få reella ändringsförslag som anger metoder för
            skärpta tidsramar.
          </note>
          <note>
            Alla vill vi begränsa användningen av eller ta bort miljöfarliga
            varor. För att kunna göra detta måste vi öka våra kunskaper sätta
            in mer forskning och få kännedom om den marknad där varorna används.
          </note>
          <note>
            Jag tycker inte att miljöpartiets politik på detta område är
            trovärdigt och tillförlitligt. Man ger inte ett tillräckligt bra
            underlag för alla tidsramar och minskningar som man vill ha. Jag
            påstår att socialdemokraternas politik vilar på en stabil kunskapsgrund
            och på ambitionen att tillsammans med producenter och användare
            förändra den svenska kemikalieanvändningen till en för miljön
            och hälsan ofarlig användning.
          </note>
          <note>
            Herr talman! Tiden går fort, och jag hinner inte fullfölja mitt
            anförande. Många har här berört avfallsfrågorna och sagt att det
            behövs med lagstiftning på det området. Jag tror att det är mycket
            viktigt med ökade kommunala insatser, och sådana har också påbörjats.
            När man kräver ekonomiska styrmedel, tycker jag att vi kan hänvisa
            till att kommunerna använder olika avgiftssättning för att stimulera
            till en bättre avfallshantering. I
          </note>
          <note>
            min kommun har man faktiskt i varje kommundel ställt upp en återvinningsgård
            där människor kan lämna olika produkter, t.o.m. kylskåp och frysskåp
            samt allt annat som de vill skall tillvaratas genom återvinning.
            Det tror jag är ett bra sätt för kommunerna att stimulera medborgarna
            till att medverka till en bra avfallshantering.
          </note>
          <note>
            Låt mig vidare något kommentera det som har sagts i debatten.
            Lennart Brunander efterlyser avvecklingsplaner. I bilaga D, som
            är fogad till propositionen, framgår att det begränsningsuppdrag
            som kemikalieinspektionen och naturvårdsverket har fått förekommer
            på flera ställen avvecklingsplaner av en hel del kemikalier.
          </note>
          <note>
            Det är alltså något som redan är på gång. Lennart
          </note>
          <note>
            Brunander efterlyser också mer biobaserade drivmedel. Jag kan
            hänvisa till att man nu i ökad utsträckning använder vegetabilisk
            olja både i skogsbruket och i traktorer. Jag tror därför att det
            kommer att bli mycket vanligare med drivmedel som är mer biobränslebaserade.
            Bengt Hurtig talade om substitutionsprincipen och miljöklassificeringen
            samt hänvisade till de uttalanden som jag just har redovisat.
            Jag tycker det är bra att riksdagen uttalar att man vill få mer
            fart på detta område. Kommunerna är i full gång med att utarbeta
            avfallsplaner. Jag tycker inte att vi i fortsättningen skall kräva
            statliga insatser på det området i så stor utsträckning. Det är
            enligt min mening viktigt att avfallshanteringsfrågorna läggs
            mer på kommunal nivå. Det medför att människor inte längre känner
            så stor maktlöshet. I stället upplever de att besluten fattas
            nära dem.
          </note>
          <note>
            Ingvar Eriksson pläderar mycket för en mängd ekonomiska styrmedel
            och anser att pengar skall sättas in i olika fonder för att därefter
            användas till miljöförbättrande åtgärder. Problemet är att det
            är en mycket osäker finansieringskälla. När miljöproblemen minskar
            på vissa områden, då minskar också avgiftsuttagen. Samtidigt är
            det inte säkert att problemen och kostnaderna minskar på andra
            områden, och det gör alltså finansieringen osäker. Det är mycket
            bättre att låta avgifterna gå in i statskassan, som därefter får
            betala för kalkning och annat.
          </note>
          <note>
            Roy Ottosson talade om överstatliga beslut. De frågor som han
            ställde har Anders Castberger redan besvarat. Jag hade faktiskt
            tänkt svara på precis samma sätt som han. Jag förstår inte varför
            miljöpartiet är så negativt inställt till EG. Där fattas verkligen
            överstatliga beslut. Vad gäller frågan om massafabrikernas begränsning
            av kemikalieanvändning, tycker jag att vi fattade ett bra beslut
            1988. Jag tror också att massaindustrin kommer att fortsätta sitt
            arbete med att förbättra processtekniken. Det har redan skett
            mycket på det området. De som har uppmärksammat problemen i Hanöbukten
            har sagt att de redan nu upplever att en förbättring har inträffat.
          </note>
          <note>
            Anders Castberger anser att det är en alldeles för dyr insats
            att halvera kväveutsläppen från reningsverken. Jag tror inte att
            våtmarksfällor för utlakning i och för sig påverkar samma förorenade
            vatten som man tar hand om i reningsverken. När det gäller de
            kommunala reningsverken vill jag säga att det bästa sättet att
            minska kväveutsläppen där är ju att utöva press på industrin,
            att se till att det blir en bra teknik för att rena hushållsavfallet.
            Då kan vi så småningom också få mycket mindre kväveutsläpp från
            reningsverken. Men jag tror att det viktigaste när det gäller
            att minska kväveutsläppen är jordbrukets minskning av användningen
            av handelsgödsel. Det måste bli en försvarbar användning av stallgödsel,
            så att det inte blir så stor kväveurlakning.
          </note>
          <note>
            Herr talman! Med detta vill jag sluta mitt anförande. Kanske
            har jag överskridit min tid, men det är svårt att hinna med. Allra
            sist skulle jag med anledning av uttalanden om att vi har fått
            en mycket stor proposition alldeles för sent vilja säga att jag
            vet att utskottets arbetsbörda har varit oerhört stor. Men det
            är bra att det läggs fram ett så här stort och sammanhållet förslag
            på miljöpolitikens område. Mycket hänger nämligen ihop, och man
            kan prioritera bättre när det rör sig om ett stort förslag. Naturligtvis
            hade det behövts mer tid. Jag hoppas att mina kamrater i riksdagen
            framöver får många intressanta miljöförslag att debattera och
            kanske också får bättre organisatoriska förhållanden för att bättre
            kunna gå till botten med miljöproblemen.
          </note>
          <note type="speaker">
            Anf. 64 ANDERS CASTBERGER (fp)
          </note>
          <note>
            replik:
          </note>
          <note>
            Herr talman! Grethe Lundblads ödmjuka ansats är ju en konstruktiv
            infallsvinkel för ytterligare utveckling av ett samtal om hur
            vi gemensamt skall kunna ta ansvar för att få fram nya metoder
            och ett bättre förhållningssätt för att på den vägen komma längre
            i miljöarbetet. Jag gjorde ett försök i den riktningen, som Grethe
            Lundblad dess värre tillbakavisade då hon avstyrkte reservation
            90. I
          </note>
          <note>
            stället för just detaljerade mål och gränser för klorutsläpp
            är jag där öppen för andra tänkbara metoder som skulle kunna prövas.
            Jag nämnde en kombination av marknadsekonomiskt synsätt och koncessionsmetoder,
            som i form av vad jag kallar klorbubbla skulle kunna vara ett
            alternativ.
          </note>
          <note>
            När det gällde skogsmarkskalkning drev kanske
          </note>
          <note>
            Grethe Lundblad retoriken litet väl långt. Hon sade att det bara
            bidde en tumme. Regeringens anslag är tillräckligt, sade Grethe
            Lundblad. Varför då bli så förnärmad över att andra partier tillsammans
            gått längre och faktiskt föreslagit mer än 50 % utöver regeringens
            förslag? Sedan frågade Grethe
          </note>
          <note>
            Lundblad hur det gemensamma programmet på bl.a. det här området
            skulle se ut som en annan regering -- det var i alla fall så jag
            tolkade det --
          </note>
          <note>
            skulle komma fram till. Jo, det skulle bli minst 20
          </note>
          <note>
            milj.kr. mer än vad regeringen har föreslagit. Det är just vad
            partierna har enat sig om.
          </note>
          <note>
            Jag påstod inte alls att det är alldeles för dyrt att se till
            att det blir en bättre ordning på reningsverken, men det är och
            kommer att bli mycket dyrt. Vi vill inte på något sätt ställa
            oss avvisande till en halvering av utsläppen, tvärtom. Som jag
            inledningsvis sade vill vi gå ännu längre, men det gäller kanske
            också att få fram helt nya metoder.
          </note>
          <note>
            Det kan vara väl så kostnadseffektivt som att i alla lägen hålla
            fast vid den nuvarande tekniken. Detta nämnde jag och försökte
            ge en infallsvinkel med avseende på vad man skulle kunna göra.
            Självfallet spelar en mindre mängd kväve i jordbruket en stor
            roll, och här har folkpartiet liberalerna också medverkat till
            att en minskning fortlöpande har kunnat ske.
          </note>
          <note type="speaker">
            Anf. 65 LENNART BRUNANDER (c)
          </note>
          <note>
            replik:
          </note>
          <note>
            Herr talman! Grethe Lundblad talade en hel del om luftföroreningarnas
            påverkan på vår miljö och vår mark. Hon sade att det är ett mycket
            stort bekymmer, och det är det naturligtvis. Men då tycker man
            att regeringen borde vara litet mer intresserad av att satsa på
            åtgärder för att minska utsläppen och för att påverka situationen
            genom just kalkning. Nu ökades kalkningsbidraget, men det är ju
            inte tillräckligt. Grethe Lundblad var litet bekymrad över hur
            det skulle gå om det var en annan regering. Trots att det var
            litet oenighet om nivåerna fick vi en höjning, som är 20 milj.kr.
            högre än regeringens förslag. Men Grethe Lundblad hade ju rätt
            när hon sade att moderaterna begränsade höjningen. Vi i centern
            tycker att man bör satsa mer på skogsmarkskalkning redan nu.
          </note>
          <note>
            Sedan talade Grethe Lundblad om läckaget ut till våra hav. I
            Naturskyddsföreningens senaste nummer av sin tidskrift står det
            att den pågående försurningen gör att läckage av kväve till våra
            kustvatten ökar. Detta talar ju för att vi borde starta mycket
            tidigare med skogsmarkskalkning för att så att säga neutralisera.
            Jag undrar varför inte Grethe
          </note>
          <note>
            Lundblad och de andra socialdemokraterna kan vara med på detta.
          </note>
          <note>
            När det gäller skogsindustrins utsläpp av klor tyckte
          </note>
          <note>
            Grethe Lundblad att 1988 års beslut var så bra. Det var det kanske,
            men det var inte på långa vägar tillräckligt bra. Industrin sprang
            ju förbi regeringens förslag mycket snart. Nu börjar väl regeringen
            flåsa i nacken på industrins folk när det gäller ambitionen på
            det här området. Industrin har ju arbetat mycket bra, men inte
            tillräckligt.
          </note>
          <note>
            Utvecklingen måste påskyndas. Jag tycker att regeringen och socialdemokratin
            borde se till att avvecklingsplanerna kommer till stånd. Jag förstår
            inte varför ni inte vill medverka till detta.
          </note>
          <note>
            Sedan skulle jag också vilja fråga om PVC-plasten och klorutsläppen
            i det sammanhanget. Borde man inte också här försöka göra någonting
            mycket snart?
          </note>
          <note>
            Sedan till bilvårdsmedel. Här rör det sig om varor som vi inte
            borde använda så mycket av. Det finns ett miljövårdsprojekt Sundsvall--Timrå
            där man bl.a. tagit upp bilvårdsmedlen. Man har räknat ut att
            200 000 liter bilvårdsmedel används årligen.
          </note>
          <note>
            Detta är väldigt mycket och påverkar i hög grad naturen. Det
            vore mycket bra om man kunde vidta åtgärder på det här området.
            Jag tycker att det vore intressant att få veta hur regeringen
            tänker minska användningen av bilvårdsmedel. Det finns många paralleller.
          </note>
          <note type="speaker">
            Anf. 66 ROY OTTOSSON (mp) replik:
          </note>
          <note>
            Herr talman! Först vill jag betona att behovet av kalkning är
            oerhört stort, inte minst i Norrland.
          </note>
          <note>
            Den här höjningen av bidraget till kalkning räcker inte om man
            skall kunna klara problemen.
          </note>
          <note>
            När det gäller kväveoxiderna förhåller det sig ju så, att målet
            30-procentig minskning inte kommer att kunna klaras. Det sade
            också Grethe Lundblad i klartext. Men är det då inte rimligt att
            kräva av regeringen att den skall komma tillbaka med konkreta
            åtgärdsförslag för att vi skall kunna uppnå de mål som riksdagen
            har slagit fast? Man får inte ge efter när det börjar bli litet
            svårt. Är det rimligt att i det läget acceptera en sådan sak som
          </note>
          <note>
            Öresundsbrobygget, som vi vet kommer att öka utsläppen av kväveoxider?
            Man har ju en målsättning och kan sedan välja i åtgärdsfloran
            vad som är praktiskt och rimligt. Men här släpper man som sagt
            målsättningen så snart det uppstår lite problem.
          </note>
          <note>
            När det gäller utsläpp av organiskt klor från blekerierna vill
            jag fråga vad Grethe Lundblad menar med helt ofarliga nivåer.
            Industrin anser att den nuvarande nivån är ofarlig. Jag har inte
            någonstans hittat att man pekat ut vilken nivå som skulle betraktas
            som ofarlig.
          </note>
          <note>
            Grethe Lundblad hade en del att säga om våra förslag till målsättningar
            och tidsperioder för att minska utsläppen av miljöfarliga ämnen
            i vår miljö.
          </note>
          <note>
            Hon menade att vi inte skulle klara dem. Jag kan förstå att det,
            med de utgångspunkter som Grethe
          </note>
          <note>
            Lundblad har, kan vara litet svårt att få det hela att gå ihop.
            Men vi förutsätter att man är beredd att sätta till de åtgärder
            som tekniskt går att vidta. Det får kosta en del, men det blir
            inte orimligt dyrt, som vi ser det.
          </note>
          <note>
            Vi har jobbat med expertgrupper inom partiet för att se vad som
            är möjligt att göra och vad som inte är möjligt att göra. Vi har
            inte velat skicka in motioner där vi detaljerat talar om precis
            varenda liten åtgärd som går att vidta. Det skulle bli fullständigt
            oformligt att behandla här. Vi tycker att politikerna skall sätta
            upp mål och ramar.
          </note>
          <note>
            Regeringen verkställer, och vi ställer gärna upp så gott det
            går om regeringen kallar.
          </note>
          <note>
            Är det så svårt att begripa att miljön kräver överstatliga beslut,
            men att det inte i sig kräver att man underkastar sig EG?
          </note>
          <note type="speaker">
            Anf. 67 INGVAR ERIKSSON (m) replik:
          </note>
          <note>
            Herr talman! Grethe Lundblad säger att vi moderater och centerpartister
            har lyckats att få gehör för en ökning av kalkningsanslaget. Men
            så ondgör hon sig över att vi inte skulle ha samma uppfattning
            när det gäller uppföljningen och hur man sedan skall arbeta vidare
            med detta. Hon frågar sig också hur en ny regering skall jobba
            med dessa problem.
          </note>
          <note>
            Grethe Lundblad, jag tror inte att det är några stora problem.
            Vi har enat oss om problembeskrivningen. Vi har också lyckats
            att få till stånd en ökning av anslaget. Den ökning som har kommit
            till stånd när det gäller skogsmarkskalkning anser vi vara positiv.
            Vi moderater vill givetvis verka för att det också framöver skall
            bli successiva ökningar. Det får givetvis ske i den takt som det
            finns praktiska möjligheter till.
          </note>
          <note>
            Vi vill att miljöavgifter avsätts till miljöfonder i stället
            för att gå in i statskassan. Det är det som skiljer oss litet
            grand från andra partier. Vi menar att dessa fonder sedan skall
            bekosta de miljöförbättrande åtgärderna, i första hand i de mest
            drabbade områdena. En sådan förvaltningsform menar vi skulle kunna
            ge bättre möjligheter till en långsiktig och jämn användning av
            resurserna jämfört med hur det blir om man går in för att använda
            statliga budgetmedel.
          </note>
          <note>
            Som motargument säger Grethe Lundblad att när behovet av dessa
            åtgärder minskar finns det inga medel om det inte flyter in några
            miljöavgifter. Men i praktiken är det uppenbarligen så, att när
            det inte längre flyter in medel har också miljöproblemen minskat.
            Att dessa fonder avskaffar sig själva successivt kan inte vara
            någon nackdel. Nog är det positivt. Skulle det vara så illa att
            det ändå finns jättestora problem, får vi givetvis fatta de beslut
            om nya anslag som i så fall skulle behövas.
          </note>
          <note>
            En del av skogsproblematiken är klorutsläppen i samband med massatillverkningen.
          </note>
          <note>
            Miljöavgiftsutredningens förslag är logiskt, men det förutsätter
            att liknande miljöavgifter tas ut i
          </note>
          <note>
            Sveriges konkurrentländer. Det är inte så i dag. Det är därför
            inte lämpligt att Sverige ensidigt inför miljöavgifter på de utsläppen.
          </note>
          <note>
            Kostnadsbelastningen skulle bli orimlig. Som jag sade tidigare
            i debatten är det sämsta vi kan göra att ställa så hårda krav
            att företagen flyttar ut och vi, totalt sett, får en sämre miljö.
          </note>
          <note type="speaker">
            Anf. 68 BENGT HURTIG (v) replik:
          </note>
          <note>
            Herr talman! Jag talade litet grand om problemen med avfallshantering
            och källsortering i den del av landet som jag kommer ifrån. Vi
            har i flera års tid samlat in tidningspapper och skickat i väg
            till pappersbruken i Mellansverige. På samma sätt har vi samlat
            in glas och skickat ner. Så småningom har människor i södra Sverige
            och även nere i Europa blivit bättre och bättre på att samla papper.
          </note>
          <note>
            Pappersbruken blir överhopade med papper och kan få det mycket
            billigare från Danmark och
          </note>
          <note>
            Tyskland. Det betyder att de inte kan ta emot vårt returpapper.
            Vi skulle få subventionera det kraftigt om vi skulle skicka ner
            det. Det anser sig inte kommunerna ha råd att göra. På likartat
            sätt är det med glasinsamlingen. I princip skulle den behöva subventioneras
            för att bruken inte vill betala så mycket för det att ens frakten
            täcks.
          </note>
          <note>
            Frågan är vad vi skall göra åt det här problemet.
          </note>
          <note>
            Det visar sig att marknadsekonomin inte fungerar på det här området.
            Finns det några förslag till lösningar? När man har mobiliserat
            i stort sett vartenda hushåll i kommunerna i denna verksamhet,
            som går bra något år och sedan plötsligt måste läggas ned, gäller
            det att hitta på någon lösning. Om glaset körs på soptippen och
            papperet eldas upp känner människorna en maktlöshet i miljökampen.
          </note>
          <note type="speaker">
            Anf. 69 GRETHE LUNDBLAD (s) replik:
          </note>
          <note>
            Herr talman! Jag skulle gärna till Bengt Hurtig vilja säga att
            jag vet att det ibland förekommer problem med att få avsättning
            för de insamlade produkterna. Men jag tror faktiskt att vårt naturvårdsverk,
            när man får litet mindre att göra, genom att uppgifter förs över
            även till andra, kommer att kunna ta itu med detta problem, som
            måste lösas centralt, så att vi verkligen får ordning på det.
            Jag är medveten om att det är ett problem, men jag tror fortfarande
            att verksamheten är mycket positiv. Jag har åtminstone hört att
            pappersbruken i dag använder en stor andel returpapper i sin produktion
            och att man även försöker utveckla processer för att kunna använda
            det.
          </note>
          <note>
            Att jag angrep främst moderaterna och centerpartiet i fråga om
            kalkningsanslaget var för att de i sina motioner gett löften om
            mycket stora belopp till kalkning. Jag har förståelse för att
            man kan göra en kompromiss i utskottet, men det blev alltså bara
            20 miljoner. Det är därför jag säger att man skall vara litet
            försiktig med motioner som innehåller mycket stora löften. Det
            kan visa sig att man inte har möjlighet att genomföra dem. Det
            är det som kan bli farligt, om man nu kommer med en massa löften
            och så småningom skall vara med och ta ansvar för frågorna.
          </note>
          <note>
            Det är naturligtvis alltid mycket svårt att uttala på vilken
            nivå som utsläppen blir farliga. Men vi har allihop gått in för
            uttrycket att vi inte skall ha större utsläpp än vad naturen tål.
            Jag tycker alltså att nivån för utsläppen måste vara sådan att
            den inte skadar naturen. Utifrån detta måste naturligtvis alla
            tidsramar och utsläppsgränser så småningom sättas. Men jag tycker
            inte att man, som miljöpartiet gör, kan gå ut och ange en massa
            tidsramar och utsläppsgränser i sina motioner utan att också förklara
            vilka metoder och kunskaper som utgör bakgrunden till förslagen.
          </note>
          <note>
            Roy Ottosson säger att man har tänkt sig att jobba med expertgrupper.
            Men jag tror att man först måste bygga upp kunskapsbaser innan
            man kan komma med dessa förslag. Det är oerhört viktigt att också
            industrin och de som producerar känner en viss fasthet i besluten.
            Man kan inte rycka olika bestämmelser fram och tillbaka. Då tror
            jag att det blir mycket svårt att få en positiv inställning från
            industrin. En sådan positiv inställning har vi haft de senaste
            åren och den har faktiskt lett till att vi på många områden har
            fått en mycket bra minskning av utsläppen.
          </note>
          <note>
            Jag nämnde, Lennart Brunander, detta med bilvårdsmedel -- en
            fråga som togs upp i Ekot i morse. Jag vill i det sammanhanget
            gärna säga att kemikalieinspektionen också har gjort en stor undersökning
            när det gäller tvättmedel. Därvid har man påvisat att det finns
            en hel del tvättmedel som innehåller olika kemikalier som inte
            är lämpliga.
          </note>
          <note>
            Nu håller man på att bearbeta olika företag för att få dessa
            att ta bort olämpliga medel från sina produkter. Jag tror att
            det är ett bra sätt att arbeta på.
          </note>
          <note>
            Det handlar alltså dels om att genom en kunskapsbreddning se
            till att människor får veta vad olika produkter innehåller, dels
            om att till företagen framföra att det är nödvändigt att dessa
            märker sina produkter och talar om vilka farliga medel som produkterna
            innehåller. Samtidigt måste man gå ut med information till allmänheten.
          </note>
          <note>
            Jag tror, som sagt, att det är ett mycket bra sätt att arbeta
            på. Sedan får vi se vad undersökningen om bilvårdsmedel resulterar
            i.
          </note>
          <note type="speaker">
            Anf. 70 LENNART BRUNANDER (c)
          </note>
          <note>
            replik:
          </note>
          <note>
            Herr talman! Vi skulle kunna diskutera väldigt många olika saker.
            Jag tror alltså att det skulle kunna bli ganska många repliker.
          </note>
          <note>
            Denna min sista replik i detta replikskifte tänkte jag emellertid
            använda för att tacka Grethe för de ganska många och trevliga
            debatter som vi har haft.
          </note>
          <note>
            Såvitt jag förstår är det sista gången som vi möts i en debatt
            här i kammaren. Grethe tänker ju sluta här i riksdagen.
          </note>
          <note>
            Jag tänkte alltså bara tacka dig, Grethe, för de meningsutbyten
            som vi har haft. Vi har olika åsikter om en mängd saker. Men det
            är ju sådant som är grunden för en demokrati och för att arbetet
            kan gå framåt. Grethe har gjort stora insatser i det här sammanhanget
            både när det gäller miljöområdet och när det gäller livsmedelsfrågorna.
            Det är många saker som du, Grethe, har sysslat med.
          </note>
          <note>
            För en stund sedan fanns det en stor blombukett här framme. Det
            var miljöpartiet som kom in med den. Men nu är buketten borta.
            Om den hade funnits här nu, skulle jag ha tagit den och överlämnat
            den till Grethe som ett tack för allt hon har gjort. Nu står jag
            här alldeles tomhänt. Jag kan alltså bara framföra ett tack. Men
            sedan kan jag komma bort till dig, Grethe, och ge dig en kram.
          </note>
          <note>
            I detta anförande instämde Anders Castberger
          </note>
          <note>
            (fp).
          </note>
          <note type="speaker">
            Anf. 71 INGVAR ERIKSSON (m):
          </note>
          <note>
            Herr talman! Grethe Lundblad återkom till frågan om anslagen
            avseende kalkningen. Helt kort konstaterar jag bara att det blev
            20 miljoner utöver vad regeringen föreslagit. Då kan det väl inte
            vara så dåligt, Grethe Lundblad!
          </note>
          <note>
            I likhet med Lennart Brunander förmodar också jag att den här
            debatten i dag är Grethe Lundblads sista debatt i Sveriges riksdag,
            efter lång och trogen tjänst. Jag vill gärna tacka för de många
            debatter och meningsutbyten som vi har haft. Jag konstaterar att
            Grethe alltid har haft en väldigt vänlig ton. Hon har också visat
            ett mycket stort engagemang i de frågor som har tagits upp och
            som vi har haft i uppgift att sköta. Ofta har det gällt frågor
            av synnerligen praktisk art. Våra mål har därför inte skilt sig
            särskilt mycket. Men de olika partiernas metoder för att nå fram
            till uppsatta mål har naturligtvis varit olika.
          </note>
          <note>
            Jag vill alltså tacka Grethe Lundblad, och jag önskar henne lycka
            till i fortsättningen.
          </note>
          <note type="speaker">
            Anf. 72 BENGT HURTIG (v):
          </note>
          <note>
            Herr talman! De pappersindustrier som i dag tar emot tidningspapper
            tar inte, Grethe Lundblad, emot alltför små mängder. Av ekonomiska
            skäl föredrar man att skaffa papper från andra länder.
          </note>
          <note>
            Vidare anser man inte att det t.ex. är ekonomiskt att bygga ut
            ett tidningspappersbruk i norra
          </note>
          <note>
            Norrland, eftersom underlaget där är alltför litet. I
          </note>
          <note>
            princip är det här alltså fråga om ett ekonomiskt problem. På
            liknande sätt förhåller det sig beträffande glas.
          </note>
          <note>
            På något sätt måste det gå att komma fram till en lösning, t.ex.
            genom någon sorts finansiellt stöd.
          </note>
          <note>
            Jag skulle kunna tänka mig vidgade möjligheter för företagen
            att få transportstöd också för sådana här produkter -- transportstöd
            kan ju beviljas beträffande halvfabrikat. Jag undrar om det inte
            vore en framkomlig väg och om det inte är en väg som också Grethe
            Lundblad skulle kunna säga ja till.
          </note>
          <note>
            Jag har inte suttit med särskilt många år här i riksdagen. Men
            jag instämmer gärna i föregående talares tack till Grethe Lundblad
            för hennes medverkan i olika debatter här.
          </note>
          <note type="speaker">
            Anf. 73 ROY OTTOSSON (mp):
          </note>
          <note>
            Herr talman! Det här med farliga nivåer är faktiskt en mycket
            viktig detalj. Om vi skall hävda försiktighetsprincipen, och det
            säger alla att vi skall göra -- vi skall inte ge naturen vad den
            tål, utan vi skall ligga på en betydligt lägre nivå, och det är
            det som är försiktighetsprincipen -- bör vi nog inte ägna oss
            åt så här luddiga begrepp. Man kan faktiskt göra tolkningen att
            det inte kommer att bli fråga om ytterligare åtgärder utöver vad
            som redan är planerat inom industrin. Från industrins sida hävdar
            man ju mycket bestämt att det rör sig ofarliga nivåer. Men den
            typen av tvärsäkra uttalanden hörs allt som oftast från det hållet
            när det är besvärligt.
          </note>
          <note>
            Grethe Lundblad vidhåller att hon tycker att vi alltför dåligt
            har konkretiserat hur utsläppen av framför allt tungmetaller och
            klororganiska föreningar kan minskas, vilka är extremt giftiga
            för miljön.
          </note>
          <note>
            Vad vi säger är att ämnen, varor och produkter som enligt substitutionsprincipen
            kan bytas ut mot någonting annat -- ibland kan det också vara
            fråga om ett byte till en annan process genom att man löser ett
            problem på ett något annorlunda sätt --
          </note>
          <note>
            skall väck. Det är möjligt att göra det, och detta kan ske fort.
            I de fall där detta inte är möjligt vill vi ha ett pantsystem,
            som innebär en ekonomisk stimulans att snabbt söka efter alternativ.
          </note>
          <note>
            Vi har noterat att det på vissa områden kan vara svårt att hitta
            alternativ, t.ex. när det gäller kvicksilver. Kvicksilverlamporna
            har vi ju från energisparsynpunkt haft mycket stor nytta av.
          </note>
          <note>
            Därför är det svårt att ersätta dem med någonting annat -- åtminstone
            som situationen är i dag.
          </note>
          <note>
            Således har vi när det gäller just denna restpost accepterat
            ett bortre slutdatum, framemot år 2000.
          </note>
          <note>
            Det gäller i och för sig en mycket liten mängd --
          </note>
          <note>
            men ändå! Mot den bakgrunden vill jag nog påstå att vi är realistiska
            när vi ställer våra krav.
          </note>
          <note>
            När det gäller Sundsvallsprojektet och den undersökning av bilvårdsprodukter
            som har gjorts vill jag säga följande. Naturligtvis känner jag
            till detta mycket väl. Jag bor nämligen strax utanför
          </note>
          <note>
            Sundsvall. Om substitutionsprincipen verkligen var verkställd,
            skulle flertalet av de här aktuella bilvårdsprodukterna aldrig
            ha fått komma ut på marknaden. I realiteten är alltså den här
            principen inte verkställd. Det är däri som mycket av problemet
            ligger.
          </note>
          <note type="speaker">
            Anf. 74 GRETHE LUNDBLAD (s) replik:
          </note>
          <note>
            Herr talman! Jag kan inte, Bengt Hurtig, uttala mig om detta
            med transportstöd. Det behövs ett ordentligt underlag för att
            man skall veta vilka de ekonomiska konsekvenserna blir och på
            vilket sätt det här praktiskt skulle kunna utformas. I och med
            att det är kommunerna som har ansvaret för avfallshanteringen
            finns det kanske en möjlighet för kommunerna och Kommunförbundet
            att förhandla, och det gör man nog också, med de olika mottagarna
            av insamlat avfall.
          </note>
          <note>
            Till Roy Ottosson skulle jag vilja säga följande.
          </note>
          <note>
            Försiktighetsprincipen innebär enligt min mening att man, om
            man inte säkert vet hur det förhåller sig med ett utsläpp eller
            om man inte känner till en produkts farlighetsgrad, skall gå försiktigt
            fram och bara tillåta mindre utsläpp. Men när man är säker och
            har goda kunskaper är det inte försiktighetsprincipen som gäller,
            utan då går man efter principen om vad naturen tål. Man får absolut
            inte göra mera än vad naturen tål, hellre litet mindre. Det är
            på det sättet som vi gör beräkningar.
          </note>
          <note>
            I övrigt skall substitutionsprincipen användas mera effektivt.
            Det har vi i utskottet också uttalat, och jag hoppas verkligen
            att det blir så.
          </note>
          <note>
            Jag har själv varit med om att fatta beslut om förbud i fråga
            om kadmium. Det var på 80-talet.
          </note>
          <note>
            Men det beslutet har aldrig kunnat genomföras, därför att det
            genomdrevs utifrån alltför dåliga kunskaper. Således tror jag
            att det är farligt att kräva förbud och hårda tidsramar om det
            inte finns tillräckliga kunskaper i botten, för då blir det hela
            bara ett fiasko -- precis som det blev med förbudet i fråga om
            kadmium, ett beslut som alltså aldrig har kunnat genomföras.
          </note>
          <note>
            Till slut, herr talman, vill jag tacka för de vänliga ord som
            jag har fått höra från mina kamrater. Jag tycker att det alltid
            har varit fina debatter. Det har varit en god stämning i utskottet.
            Vad som är viktigt: vi har alla haft en gemensam vilja att nå
            goda resultat på miljöområdet. Det uppskattar jag högt. Tack så
            mycket!
          </note>
          <note type="speaker">
            Anf. 75 JENS ERIKSSON (m):
          </note>
          <note>
            Herr talman! Vi har kommit in i en vänlig fas i denna debatt.
            Jag håller helt och fullt med dem som uttalat sin sympati för
            Grethe Lundblad. Efter de år som jag har varit med i utskottet
            har jag ingen annan uppfattning än den som har kommit till uttryck
            här. Hon har varit en stor tillgång, hon har alltid varit saklig
            och vänlig.
          </note>
          <note>
            Det är en stor, omfattande och viktig proposition som vi behandlar
            i dag. Det är ett stort och innehållsrikt betänkande, som inrymmer
            inte mindre än 249 reservationer. För att få en viss ordning på
            det hela har vi delat in debatten i fyra olika avsnitt. Jag kommer
            in i debatten vid inledningen av det tredje avsnittet och kommer
            att beröra en del av de frågor som skall behandlas under detta
            avsnitt.
          </note>
          <note>
            Jag yrkar bifall till ytterligare en reservation, utöver de reservationer
            som Ingvar Eriksson och Ivar
          </note>
          <note>
            Virgin tidigare yrkat bifall till, nämligen reservation 44. För
            att spara tid har vi från vårt håll varit mycket restriktiva,
            vilket inte innebär att våra övriga reservationer inte skulle
            vara för oss angelägna. De ställningstaganden som vi gör och de
            åsikter som vi framför återkommer vi till i framtiden -- det är
            jag övertygad om.
          </note>
          <note>
            Det är väl känt att vi moderater slår vakt om enskilt ägande.
            Vi vill uppmuntra och stödja de människor som vill ta ansvar,
            som vill äga och förvalta. Vi reagerar därför när majoriteten
            uttalar att markägaren och företagaren skall ta sin del av det
            ekonomiska ansvaret för att säkra skyddsvärda områden. Det är
            ett ingrepp mot privat egendom och en kränkning av äganderätten.
            Principen står dessutom i strid med riksdagens tidigare beslut
            om rätten till ersättning enligt plan- och bygglagen.
          </note>
          <note>
            Vi anser det inte heller nödvändigt att satsa 750
          </note>
          <note>
            milj.kr. för inköp av skogsmark. Vi moderater menar att en samverkan
            med skogsbruket om skyddsinsatserna skulle bli både effektivare
            och kunna ske till längre kostnad än vad som nu föreslås.
          </note>
          <note>
            Staten är inte speciellt bra på att utöva naturvård.
          </note>
          <note>
            Det räcker inte bara med att utfärda bestämmelser om reservat
            och naturvårdsområden. Genom att privata markägare och ideella
            föreningar ägnar sig åt naturvård begränsas kostnaderna och verksamheten
            effektiviseras. De statliga inköpen bör därför begränsas och endast
            få ske i undantagsfall i enlighet med de moderata partimotionerna.
          </note>
          <note>
            Det stora felet enligt vår uppfattning i dagens skogspolitik
            är att den är reglerad in i minsta detalj.
          </note>
          <note>
            Det är i praktiken myndigheterna, inte markägarna, som bestämmer
            hur marken skall brukas. Denna detaljstyrning måste därför avskaffas.
          </note>
          <note>
            Skogs- och markägare måste få chansen till engagemang och därmed
            utveckla egna idéer och lösningar. Då stimuleras mångfalden och
            nytänkandet till gang för såväl skogsbruket som naturvården.
          </note>
          <note>
            Dessa frågor tas upp i vår reservation 235, till vilken
          </note>
          <note>
            Ingvar Eriksson tidigare yrkat bifall.
          </note>
          <note>
            I vår motion Jo105 tar vi också upp de problem och den stora
            kostnad det innebär att naturvårdsverket köpt stora skogsarealer,
            men saknar medel att fullfölja köpen. Vi föreslår att avtalet
            omförhandlas på så sätt, att staten erbjuder säljaren skogsmark
            från domänverket. Det finns, enligt vår uppfattning, ingen anledning
            att dra på sig så stora kostnader när det finns gott om mark att
            byta med.
          </note>
          <note>
            När det gäller kalkning av skogsmark har vi ingen annan uppfattning
            än den som framförs i propositionen om behovet av kalkning. Det
            är ett behov som ökar för varje år så länge nedfallet av svavel
            och kväve överskrider den kritiska belastningen. Kalkningen, som
            är ett sätt att åtminstone på kort sikt begränsa försurningen,
            drar stora kostnader. Kostnaderna kan beräknas till mellan 300
            och 500 milj.kr.
          </note>
          <note>
            Vi moderater anser det vara skäligt att markägaren står för en
            viss del av kostnaden, förslagsvis 20 %, med eget arbete inräknat.
          </note>
          <note>
            Vi anser nu liksom tidigare att miljöavgifterna inte skall fungera
            som en skatt för att klara statens finanser utan skall användas
            för att förbättra miljön, i första hand för kalkning och återställningsarbete.
            Genom att avgifterna fonderas skapas en långsiktig och säker finansiering
            till gagn för miljön och naturen. Detta gör miljövården oberoende
            av budgetmedel och statliga anslag.
          </note>
          <note>
            Det måste val fel att beskatta miljöförstöring och se det som
            ett medel och en utväg att klara statens finanser. Sverige kan
            på det sättet göra sig beroende av miljöförstöring för att slippa
            budgetunderskott. Men det måste vara rätt att ta ut en avgift
            som används för att återställa miljön efter miljöskador, forska
            för att finna bättre reningsmetoder och substitut för skadliga
            ämnen.
          </note>
          <note>
            Ett sådant system skapar en god cirkel, där inkomsterna och miljöförstöringen
            minskar i samma takt eller rent av att miljöskadorna minskar fortare
            än inkomsterna till fonder.
          </note>
          <note>
            När det gäller Norges förorening av gränsvattnen i norra Bohuslän
            skriver utskottets majoritet att vissa åtgärder redan vidtagits
            för att minska föroreningarna och utsläppen och att dessutom ytterligare
            åtgärder utlovats, såsom att lägga ner massafabriken i Halden.
            Jag anser att vi nu levt tillräckligt länge på norska löften som
            inte infriats.
          </note>
          <note>
            Vi har fortfarande varken torsk eller rödspätta hemma i min skärgård,
            precis som det har varit de senaste 15 åren.
          </note>
          <note>
            Det är oerhört trist att leva i en fiskefattig, nästan fisketom,
            skärgård där bortåt ett hundratal skärgårdsfiskare för inte mer
            än 30--40 år sedan fick sin försörjning. De har slagits ut av
            föroreningar i den inre skärgården av en onaturligt stor sälstam
            i ytterskärgården. Det finns därför anledning att ta upp förhandlingar
            där överenskommelser träffas om reducering av förstörelsen, men
            också om återställande av fiskbestånden inom de områden som drabbats.
          </note>
          <note>
            I ett särskilt yttrande tar vi upp ett par av de frågor som nyss
            behandlats ingående av riksdagen. Vårt ena yttrande har som rubrik
            ''Hotade arter --
          </note>
          <note>
            Genteknik''. När det gäller genteknik pekar vi på den varsamhet
            som måste iakttas, behovet av forskning och internationellt samarbete
            samt att ökade kunskaper måste vara en grund när användning av
            tekniken bedöms. Det är viktigt att analysmetoden har så god säkerhet
            att den kan användas när konsekvenserna för människor och miljö
            skall bedömas.
          </note>
          <note>
            Det andra särskilda yttrandet berör de fjällnära skogarna. Vi
            uttalar där att skyddet skall förstärkas samtidigt som förutsättningar
            för ett livskraftigt skogsbruk skapas. Vi hänvisar till våra förslag
            om indelning av de fjällnära skogarna i olika skyddsklasser, men
            uttalar samtidigt att markägaren skall ersättas om myndigheternas
            krav innebär försvårad markanvändning.
          </note>
          <note type="speaker">
            Anf. 76 LARS ERNESTAM (fp):
          </note>
          <note>
            Herr talman! Det är vänlig ton i debatten, säger
          </note>
          <note>
            Jens Eriksson när han tackar Grethe Lundblad. Jag instämmer i
            detta, och jag vill rikta ett tack till Jens
          </note>
          <note>
            Eriksson. Jag vet inte om Jens Eriksson kommer att delta i någon
            ytterligare debatt här i riksdagen, men jag vill säga att samvaron
            med Jens Eriksson har för mig varit mycket inspirerande. Han är
            ett lexikon i fiskefrågor. Han har tillfört oss alla mycken kunskap.
          </note>
          <note>
            Debatten är vänlig. Nu skall vi i detta avsnitt debattera med
            Margareta Winberg. Det innebär kanske att vi tar upp en del av
            de skillnader som finns i naturvårdspolitiken mellan folkpartiet
            liberalerna och socialdemokraterna. Men innan jag tar upp den
            debatten, herr talman, vill jag rikta ett par ord till miljöpartiet.
            Det är flera här som har gjort det med anledning av miljöpartiets
            återremissyrkande.
          </note>
          <note>
            I nära en månads tid har jordbruksutskottet morgon, middag och
            kväll arbetat med detta miljöbetänkande. Det har klagats på att
            det har kommit fram för sent och det har det gjort. Men
          </note>
          <note>
            Marianne Samuelsson från miljöpartiet har varit ensam. Var fanns
            Åsa Domeij i den diskussionen?
          </note>
          <note>
            Var fanns Roy Ottosson?
          </note>
          <note>
            När vi nu går till omröstning i morgon, anser jag att
          </note>
          <note>
            Åsa Domeij bör rodna av skam, eftersom hon inte har deltagit
            i realbehandlingen av miljöpropositionen. Var Åsa Domeij ute i
            landet?
          </note>
          <note>
            Vandrade hon kanske i vårsolen? Det är allvarligt, eftersom miljöpartiet
            har sagt att Åsa Domeij kan bli deras ministerkandidat.
          </note>
          <note>
            Också Roy Ottosson bör rodna, dock icke lika mycket som Åsa Domeij,
            eftersom han har varit tjänstledig en del av tiden. Marianne Samuelsson
            som har gjort det tunga jobbet behöver inte rodna.
          </note>
          <note>
            Herr talman! Liberal miljösyn utgår ifrån förvaltarskapstanken.
            Denna tanke utgår ifrån kristna och humanistiska etiska värderingar.
            Den uttrycker att människan har rätt att utnyttja de naturtillgångar
            som står till människans förfogande. Detta nyttjande måste göras
            med ansvar. Rätten att nyttja naturen innebär ingen rätt att missbruka
            den. Vi liberaler tror att tillväxt och utveckling är en nödvändighet
            för att göra vår jord mänsklig för så många som möjligt.
          </note>
          <note>
            Det är i det här sammanhanget viktigt att understryka att förvaltarskapstanken
            medför att vi med den socialliberala samhällssynen värjer oss
            mot rovdrift, när det gäller både den enskilda människan och naturen
            i övrigt. Tillgången till naturen är som min partikollega Sören
            Norrby tidigare sade i debatten ett lån, en tillgång som vi har
            att förvalta för kommande generationer.
          </note>
          <note>
            Det kan i det här sammanhanget vara lämpligt att påminna om att
            den liberale samhällsförändraren
          </note>
          <note>
            Adolf Hedin för mer än 100 år sedan väckte -- såvitt jag kan
            utröna -- den första arbetsmiljömotionen i riksdagen. Den vände
            sig mot den rovdrift mot människan som delvis fanns i den framväxande
            industrialismen.
          </note>
          <note>
            I början av det nya seklet, som nu går mot sin avslutning, väckte
            liberalen Karl Starbäck en motion om naturvården. Starbäck kände
            de hot som fanns mot orörda naturområden. Så inrättades nationalparker.
            Grunddragen i Starbäcks motion gäller än i dag, trots att det
            är nära 80 år sedan den väcktes. Åtskilligt positivt har hänt
            på naturvårdsområdet, men hoten finns kvar.
          </note>
          <note>
            Herr talman! Vi i folkpartiet liberalerna har ofta med rätta
            kritiserat socialdemokraterna för bristande engagemang på naturvårdsområdet.
            För socialdemokraterna har det gällt att så långt som möjligt
            nyttja naturtillgångarna och ibland suga ut dem. Naturvården har
            blivit en lyx som har fått tillgodoses först som en restprodukt
            när andra behov är tillgodosedda.
          </note>
          <note>
            Folkpartiet liberalerna har därvid fått tjäna som en motkraft.
            Vår aktiva opposition har ibland stoppat risker för utarmning,
            ibland medfört uppbromsning av en pågående negativ utveckling.
          </note>
          <note>
            Jag skall nämna några sådana områden. För att undvika missförstånd
            vill jag först dock nämna att vi från folkpartiet anser självfallet
            att utbyggnaden av vattenkraften och nyttjandet av våra skogar
            varit en av de oundgängliga och nödvändiga förutsättningarna för
            att bygga upp vårt land och det välstånd vi har.
          </note>
          <note>
            Vår kritik gäller överutnyttjandet.
          </note>
          <note>
            Utbyggnaden av vattenkraften har gett oss ren energi och har,
            som jag nyss sade, varit en av förutsättningarna för vårt lands
            utveckling.
          </note>
          <note>
            Samtidigt påverkar utbyggnaden det ekologiska systemet. Vi har
            med skärpa uttalat att de kvarvarande älvarna nu måste skyddas.
          </note>
          <note>
            Miljöminister Birgitta Dahl har då och då kastat fram propåer
            om att någon eller några av dem måste byggas ut. Nu har vår opposition,
            senare också med stöd av andra, stoppat utbyggnaden. Vi ser det
            som en framgång, men vi litar ännu inte helt på socialdemokraterna.
          </note>
          <note>
            Den socialdemokratiska politiken har inneburit ett överutnyttjande
            av våra fjällskogar. En stor del av de orörda skogar som finns
            kvar är i privat ägo. Det är naturligtvis en stor pedagogisk uppgift
            att övertyga ägarna om bevarande, när staten genom domänverket
            gjort alltför stora ingrepp. Det behövs också ekonomiska resurser
            för att kompensera dem som har fått avstå från avverkning. Nu
            har miljöministern tvingats att bromsa utvecklingen. Vi anser
            dock fortfarande att det behövs en hänsynsgräns och det har vi
            reserverat oss för. Naturvårdsverket har år efter år begärt resurser
            för skydd av hotade arter.
          </note>
          <note>
            Socialdemokraterna motsatte sig länge detta. Vår entränga opposition
            har gett resultat, och nu finns anslag även om de fortfarande
            är otillräckliga.
          </note>
          <note>
            Folkpartiet liberalerna anser att riksdagen som princip bör uttala
            att 1 % av skogsarealen nedanför fjällområdet bör avsättas för
            friare utveckling, men det återstår att uppnå majoritet för denna
            synpunkt i riksdagen. Miljöministerns inläggande av växel bakåt
            när det gäller markinköpen, som jag återkommer till, är en varningssignal.
            Vad hjälper det att lyriskt tala vackert om behovet att skydda
            naturen, när man inte ens vill ställa upp för att täcka de kostnader
            man redan har avtalat om?
          </note>
          <note>
            Det har träffats en kompromiss om jordbrukspolitiken, som folkpartiet
            liberalerna ställer sig bakom. Jag vill dock påpeka att vår metod
            att skydda det öppna landskapet torde vara den mest effektiva.
            Vi vill att det gemensamma ansvaret för att behålla det öppna
            landskapet konkretiseras i att staten genom arealersättning betalar
            dem som har som uppgift att sköta åkerjorden. Ersättningen för
            odling av livsmedel räcker inte för att bönderna också skall kunna
            fullgöra uppgiften att ge oss det öppna landskap som vi alla värdesätter
            så mycket.
          </note>
          <note>
            Herr talman! Det här var några områden där folkpartiet liberalerna
            agerat. Jag skulle kunna nämna fler, men jag övergår nu till att
            kommentera några av våra motioner på naturvårdsområdet som pekar
            framåt.
          </note>
          <note>
            I reservation 164, som vi har avgett tillsammans med moderaterna
            och som jag yrkar bifall till, tar vi upp principerna för naturvården.
            När jag läser centerns reservation 165, finner jag att om rimlig
            tid för arbete funnits hade vi mycket väl kunnat skriva oss samman
            till en gemensam reservation.
          </note>
          <note>
            Vi säger i reservationen att skyddet av den biologiska mångfalden
            nationellt och internationellt framstår som en av vår tids viktigaste
            uppgifter. Trots alla vackra ord är floraoch faunavården en försummad
            del som måste få ökad tyngd. Naturvårdsstrategin måste få utgå
            från vad naturen tål och grundas på biologiska kunskaper om landskapets
            mosaikartade sammansättning, där de olika arterna är beroende
            av varandra. Det behövs mer forskning, och de omfattande rön som
            finns på många områden måste samordnas och nyttjas. Det bakgrundsmaterial
            som finns är mycket bättre än den proposition som miljöministern
            lämnat.
          </note>
          <note>
            Utöver de skyddsinstitut som finns, naturreservat och nationalpark,
            vill vi införa något som vi kallar för hänsynsområde. De flesta
            markägare som har skyddsvärda arter är stolta över detta och vill
            göra insatser. Genom frivilliga avtal och ersättning för försvårad
            användning kan man många gånger på ett enklare sätt än att bilda
            naturreservat komma till rätta med problemen. Ett hänsynsområde
            kan vara ett sätt att öka den enskilda markägarens engagemang
            för naturvårdsfrågorna.
          </note>
          <note>
            Eventuella ersättningar kan spridas i tiden och på detta sätt
            skulle de många gånger konstlade motsättningar som uppstår vid
            reservatsbildningar över huvud taget kunna motverkas.
          </note>
          <note>
            Vi har i en reservation understrukit hur viktigt det är att naturvårdsmark
            överförs från domänfonden till naturvårdsfonden. Inte minst angeläget
            är detta när domänmark nu skall utförsäljas. Det behövs också
            bytesmark för de lantbrukare som skall avstå mark för bl.a. naturreservat.
            Jag har redan nämnt att folkpartiet liberalerna anser att ett
            enprocentsmål bör inrättas för skogsmark nedanför de fjällnära
            skogarna.
          </note>
          <note>
            Herr talman! Det reella ansvaret för naturvården visar sig också
            i vilka resurser man är beredd att ställa till förfogande. I vår
            reservation 227, som jag, herr talman, yrkar bifall till, föreslår
            vi ökade anslag för forskning, hotade arter, utvärdering av kalkning
            och vård av naturreservat. Det är beklagligt att det inte har
            gått att samla majoritet för dessa angelägna anslagsbehov.
          </note>
          <note>
            Herr talman! Jag vill avslutningsvis säga några ord om något
            av det mest anmärkningsvärda som finns i miljöministerns sena
            proposition till riksdagens avslutning. Statsrådet Birgitta Dahl
            ville, trots att kontrakt om skyddsvärda områden träffades, sänka
            anslaget för markinköp. Det gällde bl.a.
          </note>
          <note>
            Färnebofjärden vid Dalälvens utlopp, Dalälven vars återställande
            statsrådet ordat så mycket om.
          </note>
          <note>
            Det är glädjande att jordbruksutskottet i stort sett samfällt
            ger statsrådet bakläxa genom att tillstyrka bl.a. folkpartiet
            liberalernas motion om höjning av anslaget till 140 milj.kr. Vi
            ser det som en framgång för vår naturvårdssyn och är naturligtvis
            mycket tillfredsställda med att också socialdemokraterna i utskottet
            har ställt sig bakom förslaget.
          </note>
          <note>
            Tillstyrkandet har åtföljts av en skrivning om den enskildes
            ansvar. Vi har i ett särskilt yttrande sagt att vi får återkomma
            till vår bedömning av resultatet av den allmänna beskrivningen
            när förslag redovisas. Skrivningen överensstämmer i stora stycken
            med den naturvårdssyn som vi har. Vi kan dock inte tänka oss konfiskation
            av enskild egendom. Kanske är det inte detta det är fråga om.
          </note>
          <note>
            En stor del av dessa frågeställningar tas upp och täcks i vår
            reservation om hänsynsområden.
          </note>
          <note>
            Herr talman! Jag ställer mig bakom alla reservationer från folkpartiet
            och yrkar bifall till de reservationer som Sören Norrby tidigare
            yrkat bifall till.
          </note>
          <note>
            Beslut om uppskjuten votering
          </note>
          <note>
            På förslag av tredje vice talmannen medgav kammaren att det ärende
            som för närvarande debatterades, dvs. jordbruksutskottets betänkande
          </note>
          <note>
            JoU30, samt de ytterligare betänkanden som hann debatteras färdigt
            under återstoden av dagens sammanträde skulle företas till avgörande
            i ett sammanhang i början av morgondagens arbetsplenum.
          </note>
          <note>
            Ajournering
          </note>
          <note>
            Kammaren beslöt kl. 17.51 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note type="speaker">
            Anf. 77 ROY OTTOSSON (mp) replik:
          </note>
          <note>
            Herr talman! Lars Ernestam tycker att det skulle vara bättre
            om vi är fler miljöpartister i utskottet vid varje sammanträde.
            Det är emellertid litet för svårt, eftersom vi är bara 20 ledamöter
            i riksdagen och det finns 16 utskott. Dessutom måste vi bevaka
            en lång rad andra funktioner. En och annan kan ju faktiskt vara
            sjuk emellanåt eller ha andra svårigheter. Tyvärr kan jag inte
            tillgodose det önskemålet från Lars Ernestam.
          </note>
          <note>
            Lars Ernestam beklagar sig också över att Åsa
          </note>
          <note>
            Domeij inte sitter med i något utskott, då hon är lanserad som
            ministerkandidat av några i miljöpartiet. Det är ett litet märkligt
            argument. Det skulle betyda att ministerkandidaterna måste sitta
            med i utskottssammanträden. Jag har aldrig sett att
          </note>
          <note>
            Bengt Westerberg har suttit med i något utskottssammanträde.
            Jag undrar hur det är med detta egentligen. Det är en konstig
            argumentering från Lars Ernestams sida.
          </note>
          <note>
            Då har vi återremissyrkandet -- om man nu skall vara allvarlig.
            Vi i miljöpartiet tycker -- jag har förstått att alla partier
            tycker så -- att behandlingen av miljöpropositionen och alla de
            motioner som är kopplade till den har varit summarisk och inte
            alls tillfredsställande. Det hade varit mycket bättre om det hade
            funnits mer tid. Då hade det funnits betydligt större möjligheter
            att verkligen penetrera frågorna och kanske komma fram till en
            del andra saker att komma överens om. Det är det som är bakgrunden
            till att vi kräver återremiss. Vi tycker att miljöfrågorna är
            så viktiga att man inte kan behandla dem på detta sätt, i synnerhet
            inte när ärendet har skjutits upp flera år i rad. Behandlingen
            har varit summarisk, och det har vi alltid ställt upp på för att
            vara samarbetsvilliga och försöka göra så mycket som möjligt av
            situationen.
          </note>
          <note>
            Det är svårt att begripa vad det är som är så upprörande. Är
            det att ett parti vill behandla ett ärende mer seriöst och mer
            ingående än vad som har varit möjligt hittills? Det är ingen kritik
            mot att ni i utskottet har arbetat så mycket och det arbete ni
            faktiskt har gjort i utskottet. Långtifrån! Ni har arbetat mycket,
            och det vet vi om. Både Åsa
          </note>
          <note>
            Domeij och jag har suttit med i den utskottsgrupp som Marianne
            Samuelsson har bakom sig. Vi har ägnat kvällarna åt att läsa i
            genom allting och försökt göra det bästa möjliga av situationen.
            Det är bara att konstatera att det har varit oerhört mycket och
            kort tid och alltså svårt att göra mycket att göra av det hela.
            Det är därför vi tycker att denna fråga borde behandlas mer seriöst.
          </note>
          <note>
            Jag kan inte tolka denna diskussion på annat sätt än att man
            från folkpartiets sida, i synnerhet Lars
          </note>
          <note>
            Ernestam, egentligen inte betraktar dessa frågor som så fantastiskt
            viktiga som vi gör. Lars Ernestam ser dem ändå som något man har
            fått arbeta med och att det är roligt att ha några frågor kvar
            till valrörelsen -- vi skall inte komma överens om för mycket
            osv. Det tycker jag är litet tråkigt.
          </note>
          <note type="speaker">
            Anf. 78 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag tycker att det Lars Ernestam sade här om var
            Åsa Domeij och Roy Ottosson fanns var så otroligt intressant.
            Vad jag kan förstå skulle det innebära att med Åsa Domeij och
            Roy Ottosson i utskottet, dvs. tre miljöpartister, skulle det
            ha blivit ett betydligt bättre betänkande. Det måste ha inneburit
            att vi hade fått mer tid att prata om just miljöpartiets motioner
            i ärendet. Det är glädjande om Lars Ernestam tycker att det var
            de motionerna vi skulle ha pratat mera om och att vi skulle ha
            sett till att få majoritet för dem. Det har inte riktigt antytts
            tidigare i dag att miljöpartiets motioner var så populära. Men
            det gläder mig.
          </note>
          <note>
            Vi skall nog se till att det blir en behandling av miljöfrågorna,
            där vi kan ägna mycket tid åt miljöpartiets motioner och förhoppningsvis
            få utskottsmajoriteten med oss i dessa viktiga ärenden. Jag såg
            inte frågan riktigt så egoistiskt, dvs. att det var miljöpartiet
            som behövde mer tid.
          </note>
          <note>
            Jag både såg och hörde i förmiddags alla partier klaga på att
            det var fråga om en för dålig behandling. Det var av den anledningen
            jag tyckte att det var viktigt att ärendet återremitteras för
            en mer seriös behandling. Jag tycker fortfarande så.
          </note>
          <note>
            Jag uppfattade att det var detta som representanterna för de
            olika partierna ville ha då de klagade över för litet tid för
            hanteringen av frågorna. Jag tror också att Lars Ernestam hade
            velat ha mera tid. Han har i morgon chansen att rösta för mer
            tid för att arbeta just med miljöfrågorna. Jag hoppas att det
            inte bara är något man pratar om utan något man också vill göra
            från folkpartiets sida, dvs. förbättra miljöpolitiken i
          </note>
          <note>
            Sverige.
          </note>
          <note type="speaker">
            Anf. 79 LARS ERNESTAM (fp) replik:
          </note>
          <note>
            Herr talman! Om jag först skall försöka tolka återremissyrkandet
            positivt, skulle det möjligen vara därför att Marianne Samuelsson
            m.fl. väntar sig att det skall bli en bättre regering i höst.
            Det kan möjligen vara en positiv bedömning. Så enkelt går det
            inte att klara detta. Propositionen har lagts, och den måste behandlas.
          </note>
          <note>
            De olika partierna har hjärtefrågor. Jag har alltid hört miljöpartisterna
            säga att miljön är deras hjärtefråga. Nu kom miljöpropositionen.
            Jag håller med om att det har funnits dåligt med tid att arbeta
            med den. Då behövs det så mycket större insatser.
          </note>
          <note>
            Skyll inte på att miljöpartiet är ett litet parti.
          </note>
          <note>
            Mellan åren 1982 och 1985 var vi precis lika många i folkpartiet.
            Men när det kom stora propositioner, delade ordinarie ledamot
            och suppleant upp arbetet mellan sig. Det är en övermänsklig uppgift
            att klara allt när det gäller denna stora proposition.
          </note>
          <note>
            Jag tycker att Marianne Samuelsson har varit duktig. Men frågan
            går till miljöpartiets suppleanter Roy Ottosson och fröken Åsa
            Domeij.
          </note>
          <note>
            Jag riktar mig särskilt till Åsa Domeij. Det är ju ändå hon som
            har framställts som den som har det huvudsakliga miljöansvaret
            inom miljöpartiet. Var fanns Åsa Domeij när vi dag efter dag tragglade
            med dessa motioner? Det hjälper inte att som dagsländor komma
            in här och plocka fram blommor och gamla tallar och anmäla sig
            på löpande band till slutdebatten. Det är i realbehandlingen i
            utskottet som grunden läggs för betänkandet. Där fanns endast
            Marianne
          </note>
          <note>
            Samuelsson, med undantag för en gång, när Åsa
          </note>
          <note>
            Domeij var med. Det är i utskottet som sammanjämkningen sker,
            och det är där som det går att uträtta saker och ting. Det lasset
            fick
          </note>
          <note>
            Marianne Samuelsson dra ensam.
          </note>
          <note type="speaker">
            Anf. 80 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Det var intressant att höra att folkpartiet nu skall
            bestämma hur vi i miljöpartiet skall lägga upp vår arbetsordning
            för våra möten.
          </note>
          <note>
            Jag är ordinarie ledamot i jordbruksutskottet. Jag tycker att
            det har varit roligt att sitta i jordbruksutskottet under denna
            ärendebehandling. Jag har haft all den hjälp jag har velat få
            av Åsa Domeij och Roy Ottosson när det gäller inläsning osv. Jag
            vet inte varför det skulle vara så konstigt att en och samma person
            sitter med i behandlingen av ett och samma ärende. Jag tror snarare
            att det är en fördel att göra så. Kom ihåg att jag inte har klagat
            på antalet timmar. Jag har snarare krävt att vi skulle lägga ned
            fler timmar på detta. Det var flera dagar som blev tomma. Jag
            tyckte att vi kunde ha använt dem, men det var ingen mer än jag
            som tyckte det. Nu tycker jag att vi skall behandla detta ärende
            ytterligare, därför att det inte är behandlat tillräckligt grundligt.
            Det har också framförts från de andra partierna. Vi har inte hunnit
            höra olika instanser osv.
          </note>
          <note>
            Eftersom riksdagsordningen säger att det går att göra så här,
            tycker jag vi kan göra det. Det innebär inte att vi har någon
            ny regering när det urtima mötet skall inkallas. Det är till hösten,
            efter valet, som vi avgör hur den nya regeringen skall se ut.
            Det är såvitt jag vet inte förrän i september, vilket innebär
            att regeringsfrågan kommer att hanteras först i oktober. Om vi
            får en bättre eller sämre regering då, kan vi inte avgöra nu.
            Vi kan däremot hoppas på att miljöfrågorna blir så viktiga att
            den nya regeringen, vilken det nu kan bli, verkligen tar sig an
            de frågorna. Det skall vi i miljöpartiet se till att den inte
            kommer undan, om vi inte själva kommer att delta i något regeringsarbete.
          </note>
          <note type="speaker">
            Anf. 81 ROY OTTOSSON (mp) replik:
          </note>
          <note>
            Herr talman! Detta är rena oförskämdheter från
          </note>
          <note>
            Lars Ernestam. Han vill göra gällande att vi skulle kunna uppträda
            på flera platser samtidigt och att vårt återremissyrkande har
            att göra med arbetssituationen i miljöpartiet. Det är fullständigt
            fel. Vad det handlar om är att hinna diskutera igenom alla frågor
            ordentligt i utskottet och se om man kan komma fram till gemensamma
            ståndpunkter som bär framåt. Det är vitsen med det hela. Det har
            inte gått på denna korta tid. Det handlar alltså om hur man planerar
            arbetet i riksdagen, huruvida man har ett miljöutskott, hur regeringen
            planerar sitt arbete osv. Vi har kritiserat hela uppläggningen.
            Vi har inte kritiserat dem som har arbetat och försökt göra det
            bästa möjliga av situationen. Vi har inte kritiserat utskottskansliets
            personal.
          </note>
          <note>
            Om vi finge bestämma själva, skulle det inte vara några problem
            med tiden. Vi vet vad vi vill. Det står i motionerna. Det är inte
            det som är problemet.
          </note>
          <note>
            Lars Ernestam försöker forma personangrepp på osaklig grund därför
            att han inte tycker om att vi vill behandla miljöpolitiken mera
            seriöst. Det är den enda slutsats jag kan dra av detta.
          </note>
          <note type="speaker">
            Anf. 82 LARS ERNESTAM (fp) replik:
          </note>
          <note>
            Herr talman! Endast en kort replik.
          </note>
          <note>
            Återremissyrkandet har väl ändå begärts därför vi har haft för
            litet tid på oss. Det har också sagts från miljöpartiet i den
            här diskussionen att miljöpartiet är ett litet parti som inte
            har samma möjligheter som andra partier. Vi kan inte vara på flera
            ställen samtidigt, har miljöpartiets företrädare sagt. Men om
            man har sin hjärtefråga uppe till behandling, tror jag att man
            skulle frigöra sig från annat utskottsarbete. Det kanske t.o.m.
            finns dem av er som inte deltar i något utskottsarbete under den
            här tiden.
          </note>
          <note>
            Vi bestämmer inte hur andra partier agerar. Men vi registrerar,
            och vi ser vilka som har tagit aktiv del i det mödosamma arbetet
            med miljöpropositionen.
          </note>
          <note>
            Det ligger inga personangrepp i detta. Men jag tycker att miljöpartiets
            företrädare i dag arbetar med ett spel för gallerierna. I stället
            för att se till att alla ledamöter som har möjlighet deltar i
            det aktiva arbetet med att ta fram betänkandet, antecknar man
            sig till en rad inlägg i debatten, släpar in tallar, kommer med
            blommor osv. Blommor är i och för sig trevligt. Men denna typ
            av åtgärder inger inget förtroende. Jag hoppas att allmänheten
            förstår det och drar sin slutsats, när vi i höst kommer till valdagen.
          </note>
          <note>
            Andre vice talmannen anmälde att Marianne
          </note>
          <note>
            Samuelsson anhållit att till protokollet få antecknat att hon
            inte ägde rätt till ytterligare inlägg.
          </note>
          <note type="speaker">
            Anf. 83 KARIN STARRIN (c):
          </note>
          <note>
            Herr talman! Jag tänker inte lägga mig i grälet mellan miljöpartiet
            och folkpartiet, även om jag kan säga att jag också blev ytterst
            överraskad när kravet på återremiss kom. Vill man flytta fram
            positionerna om än i små steg, måste dessa steg tas.
          </note>
          <note>
            Det är på så sätt denna behandling har gjorts, även om det har
            funnits mycket att önska när det gäller tidsdisponeringen.
          </note>
          <note>
            Jag vill ta chansen att säga att jag tycker att det var bra att
            Jens Eriksson lurade oss i förra veckan, eller om det var för
            två veckor sedan, när han tackade för sig och sade att det var
            hans sista debatt. Nu får också jag chansen att tacka Jens Eriksson
            för allt nytt han har lärt mig. Jag är ny i riksdagen och har
            under dessa tre år verkligen fått en inblick i just fiskefrågorna.
            Jag har förstått hur komplexa de är, men också hur viktiga de
            är. Tack, Jens Eriksson
          </note>
          <note>
            ''Jag har känt det dunklaste dunkla,
          </note>
          <note>
            som lever och njuter och lider
          </note>
          <note>
            under gräsens flätade täcke
          </note>
          <note>
            som kravlar och krälar och kryper
          </note>
          <note>
            och fångar och dödar och äter
          </note>
          <note>
            och avlar och dör för att leva
          </note>
          <note>
            pånyttfött i kommande tider...''
          </note>
          <note>
            Herr talman! Det jag läste upp var en strof i dikten
          </note>
          <note>
            Vårkänning av Dan Andersson. Den understryker verkligen det komplexa
            arbetet omkring naturvårdsfrågorna, som vi nu behandlar i detta
            debattblock.
          </note>
          <note>
            Nu händer det saker där ute. Det blir grönare än grönt. Jag blir
            lika överraskad varje år över att våren har en sådan färg och
            grönska med sig.
          </note>
          <note>
            Det växer så att det knakar, mer än någonsin. Hur kan vi uppleva
            denna förändring år efter år?
          </note>
          <note>
            Naturligtvis är det värmen och ljuset som påverkar även oss när
            våren kommer. Men är det månntro kvävebomben som slår till?
          </note>
          <note>
            Kvävet som växterna behöver tillförs nu i en extra mängd från
            alla luftföroreningar. Växterna har hittills kunnat ta upp det
            mesta av detta avfall. Men på senare år har det börjat falla ned
            mer kväve än vad växterna förmår att ta upp. Detta, mina kära
            kolleger, är ett av de stora hoten mot vårt naturvårdsarbete.
            Hur stora insatser vi än sätter in på kort sikt, måste vi lösa
            detta.
          </note>
          <note>
            Nu rinner kvävet ut till grundvatten och vattendrag.
          </note>
          <note>
            Kvävet bidrar till försurningen. Dessutom kommer det frigjorda
            kvävet att föras ut till haven och orsaka övergödning. Det har
            vi sett exempel på.
          </note>
          <note>
            Övergödningen av haven kan tyvärr komma att öka med accelererande
            fart. Kan vi tillåta oss det?
          </note>
          <note>
            Ofta glömmer vi bort att vi faktiskt har en möjlighet att påverka
            framtiden och åstadkomma en framtid med mindre av försurning.
            Det är vi själva som skapar framtiden. Det är ofta svårt att se
            vikten av det lilla som en enda människa gör. Ändå är det just
            varje människas beslut som skapar framtiden.
          </note>
          <note>
            Därför är det oerhört viktigt att vi intar en ny livsstil där
            inte mängd och hastighet är honnörsorden, utan där kvaliteten
            och respekten för livet -- allt liv -- får vara vägledande.
          </note>
          <note>
            Människan orsakar decimering och förintelse av både växter och
            djur. År 2000 kan enligt beräkningar 15--20 % av alla nu kända
            växter och djur vara oåterkalleligen borta. Bevarandet av den
            biologiska mångfalden är en central fråga, som ytterst handlar
            om människans egen överlevnad. Vi i centern tycker att Sverige
            måste upprätta en lista över vilka arter och biotoper som kan
            sägas utgöra vårt nationalarv och som därför bör ges särskild
            omsorg och särskilt skydd.
          </note>
          <note>
            Jag håller med Lars Ernestam om att våra reservationer i det
            här fallet är mycket lika och att vi borde ha kunnat skriva ihop
            oss. Jag tycker också att vi visst borde ha kunnat få ett majoritetsbeslut
            om att vi behöver en lista över de mest hotade arterna och biotoperna.
            Vad säger socialdemokraterna om det här?
          </note>
          <note>
            Jag yrkar bifall till reservation 165.
          </note>
          <note>
            Riksdagen räddar nu regeringens rykte. Man gör inte så här om
            man vill skapa respekt i det politiska arbetet. För att naturvårdsverket
            skall kunna fullfölja redan ingångna avtal behövs ytterligare
            60
          </note>
          <note>
            miljoner för att köpa mark för naturvårdsändamål.
          </note>
          <note>
            Centern har i en partimotion tagit upp detta, och vi har nu fått
            gehör för det. Det är vi glada och tacksamma över. Detta är ett
            viktigt steg i det framtida naturvårdsarbetet.
          </note>
          <note>
            Det som är vår tids stora tekniska revolution och
          </note>
          <note>
            90-talets stora fråga är biotekniken. Regeringen tycker ändå
            inte att biotekniken är värd mer än några enstaka rader i miljöpropositionen.
            Man kan i dag flytta gener -- arvsmassa -- mellan växter och djur
            av samma slag, men också flytta arvsmassa mellan organismer som
            inte har ett dugg med varandra att göra.
          </note>
          <note>
            Hur reagerar naturen för nya växter, för nya organismer? I dag
            kan ingen svara på det. Centern har nu två år i rad krävt en heltäckande
            lagstiftning inom bioteknikområdet. Det räcker inte med att gömma
            sig i dessa angelägna frågor bakom pappershögarna eller i den
            parlamentariska beredningen, som tydligen inte kommer någon vart.
            Det vi i centern vill ha och efterlyser är ett riksdagsbeslut
            emot frisläppande av gentekniskt förändrade organismer i naturen.
            Vi tycker att det är viktigt att ta det beslutet i dag, när vi
            inte vet hur naturen reagerar. Låt oss först skaffa kunskap, så
            att vi inte går i fällan.
          </note>
          <note>
            Jordbruket utgör en viktig kraft i miljöarbetet. Vi i centern
            anser att åkermarken måste användas både till livsmedelsproduktion
            och till en energi- och industriråvaror. Då får vi en användning
            som bygger på recirkulation, och det är viktigt. Vi måste övergå
            till att använda de förnybara resurserna mer och de icke förnybara
            resurserna mindre.
          </note>
          <note>
            Matdebatten får inte innebära att vi offrar det svenska jordbruket
            för att vinna små och kortsiktiga fördelar för oss konsumenter.
            Det är enbart 3,6 % av vad hushållen totalt konsumerar som kommer
            från jordbruket. Minskar volymen för det svenska jordbruket, stiger
            successivt matpriserna igen. Den turbulens som förekommer i dag
            och som orsakats av det livsmedelspolitiska beslutet får inte
            förstärkas ytterligare.
          </note>
          <note>
            I betänkandet betonar utskottet att naturvårdsverket har fått
            uppdraget att fortlöpande följa och utvärdera miljöeffekterna
            av det nya livsmedelspolitiska beslutet. Uppdraget skall redovisas
            i mitten avjuni 1992, och därefter skall en kontinuerlig uppföljning
            ske.
          </note>
          <note>
            Man kan redan nu oroa sig över att så stor del av åkerarealen
            kommer att planteras med granskog.
          </note>
          <note>
            Hade man verkligen tänkt sig denna utveckling inför beslutet?
            Hur kommer vidare det öppna landskapet att förändras? Vi vill
            ha en målbeskrivning av hur det framtida jordbruket skall utformas
            utifrån naturvårdshänsyn. Detta behandlar vi i vår reservation
            203, som jag yrkar bifall till.
          </note>
          <note>
            Det behövs miljöförbättrande åtgärder i jordbruket. De pengar
            som kommer in från avgifterna på handelsgödsel och bekämpningsmedel
            måste återföras till jordbruket.
          </note>
          <note>
            Det behöver göras kalkning, det behövs ökad rådgivning och inte
            minst behövs forskning för att vi skall få fram nya användningsområden
            för jordbruksprodukter. Se t.ex. på de vegetabiliska oljorna!
            Socialdemokraterna måste väl hålla med om att det skulle innebära
            stora fördelar om vi kunde få fram sådana som alternativa bränslen.
          </note>
          <note>
            Det har tagits ett riksdagsbeslut om att avgifterna skall gå
            tillbaka till jordbruket. Då blev regeringen och socialdemokraterna
            överkörda. Men man skall naturligtvis följa fattade beslut. Här
            regeringen handlat dåligt, och man vill tydligen inte rätta till
            gjorda felsteg. Vi i centern tycker att de pengar som finns kvar
            både sedan 1989/90 och efter 1990/91 inte får drunkna statsbudgeten.
            Det finns massor att göra i miljöarbetet inom jordbruket, och
            de pengarna skall tillbaka till jordbruket för forskning och miljöförbättrande
            åtgärder. Detta beskriver vi i vår reservation 226, som jag yrkar
            bifall till.
          </note>
          <note>
            Vi har från centerns sida hävdat att naturvårdsverket har blivit
            för stort för att kunna vara riktigt effektivt i miljöarbetet.
            När det nu pågår en omorganisation är det viktigt, anser jag,
            att man riktar in uppläggningen av hela arbetet på förebyggande
            lösningar i stället för att sätta in åtgärder när de olika effekterna
            redan har uppkommit. Jag tycker att man nu skall lägga upp verksamheten
            så, att den övergår från att vara
          </note>
          <note>
            ''akutsjukhus'' till att bli ''friskvårdsanläggning''.
          </note>
          <note>
            Herr talman! Länge nog har jorden plundrats och förgiftats. Länge
            nog har det pratats om hur den skall räddas. När skall vi människor
            sluta att enbart prata och i stället övergå till handling? När
            skall vi kunna se naturen i ögonen.
          </note>
          <note type="speaker">
            Anf. 84 JENS ERIKSSON (m) replik:
          </note>
          <note>
            Herr talman! Samtidigt som jag tackar Karin
          </note>
          <note>
            Starrin för de vänliga orden vill jag göra klart att det som
            jag sade för 14 dagar sedan inte var något löfte utan -- för att
            apostrofera en känd socialdemokrat -- en målsättning.
          </note>
          <note>
            Jag fick gå in i en miljödebatt därför att vår huvudföreträdare
            hade något annat att uträtta i dag. Nu blir det min sista miljödebatt,
            och bortsett från någon interpellationsdebatt som jag har haft
            med miljöministern så var det också den första.
          </note>
          <note type="speaker">
            Anf. 85 JAN JENNEHAG (v):
          </note>
          <note>
            Herr talman! I dag har det talats om mycket om utskottsarbetet,
            om arbetssituationen när det gällde att få fram det här betänkandet
            och om det i vissa stycken klena resultatet. Nåja -- några punkter
            finns väl att glädjas åt: 60 milj.kr. för inköp av mark och 20
            milj.kr. för kalkningsåtgärder är väl i och för sig bra. Men naturligtvis
            är det inte bara fråga om motioners mängd och yrkandens detaljgrad,
            utan också en fråga om politisk spännvidd.
          </note>
          <note>
            Det är inte bara så att utskott i allmänhet inhämtar faktaunderlag,
            sitter och diskuterar och jämkar sig samman och kommer överens
            om kloka åtgärder.
          </note>
          <note>
            Det finns en verklighet utanför det här huset. Det handlar om
            makt, makt över produktionen. Vi kan besluta om mål för koldioxid-
            och kväveutsläpp, men saknar samhället styrmedel händer ändå något
            som kanske inte riktigt stämmer överens med de mål som man faktiskt
            har beslutat om.
          </note>
          <note>
            Makten över produktionen, demokratins problem -- om alla vill
            något, då skall det också bli så. Men så enkelt är det naturligtvis
            inte, och det vet vi mer än väl, vi som sitter här i kammaren.
          </note>
          <note>
            Den här delen av debatten handlar om naturvård.
          </note>
          <note>
            Om man ser svensk naturvård i ett internationellt perspektiv
            är det självklart att man kan säga att också vårt samhälle är
            beroende av att planeten jorden som ekosystem producerar rent
            vatten, syre och föda. För jorden som helhet är kopplingen mellan
            naturvård och överlevnad klar och tydlig.
          </note>
          <note>
            En majoritet av jordens befolkning lever i självhushåll med mycket
            små eller inga marginaler.
          </note>
          <note>
            Om odlingsjordarna föröds, om regnen uteblir eller om fisket
            försämras, hotas deras överlevnad. Den enda vägen till förbättrade
            levnadsvillkor går över ett planerat och väl balanserat utnyttjande
            av naturresurserna. En hållbar utveckling förutsätter att dagens
            behov tillgodoses utan att kommande generationers möjligheter
            till försörjning äventyras. Detta förutsätter i sin tur att vi
            har en rättvis fördelning av jordens resurser. I-ländernas primära
            uppgift för den internationella naturvården är alltså att skära
            ned sin enorma överkonsumtion och åstadkomma en ny ekonomisk världsordning
            som skapar förutsättningar för en hållbar utveckling i tredje
            världen. Även detta har det talats om i dag från den här talarstolen.
          </note>
          <note>
            Om vi ser det hela i ett nationellt svenskt perspektiv är naturvårdsproblemet
            delvis av en annan dimension. Kopplingen mellan vården av naturresurserna
            och vår försörjning är i grunden lika ovillkorlig, men sambanden
            är otydligare och våra marginaler mycket större. Det gör dock
            inte frågorna mindre viktiga. Just det faktum att vi har större
            handlingsutrymme ger oss ett ökat ansvar både för de globala naturresursfrågorna
            och för den del av jordens naturarv som finns inom våra gränser.
          </note>
          <note>
            Om detta är vi alla överens i teorin. Vi vill alla att ekosystemens
            produktionsförmåga skall bevaras.
          </note>
          <note>
            Vi vill alla att den genetiska mångfalden skall bevaras. Vi vill
            alla slå vakt om ett variationsrikt och levande landskap. Det
            vi inte är överens om är medlen. För mig som socialist är det
            naturligt att ifrågasätta marknadens förmåga såväl i teorin som
            i praktiken att lösa de här överlevnadsfrågorna.
          </note>
          <note>
            Det finns alltså en skillnad beträffande vad vi tror att vi kan
            påverka i demokratiska organ, om vi samtidigt har ett samhälle
            där många avgörande beslut fattas utan demokratisk kontroll. Den
            kontrollen menar jag inte kan uppnås i en marknadsekonomi som
            tillåts agera på det sätt som vi ser exempel på runt om i världen.
          </note>
          <note>
            Om vi ser till det resultat som naturvårdsarbetet hittills har
            medfört kan vi konstatera att det som skett och sker med Sveriges
            natur är en spegelbild av den globala verkligheten, i och för
            sig i mindre skala och med mindre dramatiska konsekvenser, åtminstone
            på kort sikt. Mark- och vattenresurser exploateras allt hårdare.
            Grundläggande processer i naturen påverkas djupare av vår verksamhet.
          </note>
          <note>
            Variationsrikedomen, den biologiska mångfalden minskar, och allt
            fler växt- och djurarter hotas.
          </note>
          <note>
            Mycket litet återstår av orörda skogar och odikade våtmarker.
            Arealerna fortsätter att minska. De sista resterna av det gamla
            kulturlandskapets artrika ängs- och hagmarker försvinner också.
          </note>
          <note>
            Produktionslandskapets mönster blir alltmer storskaligt, och
            det äventyrar också estetiska och kulturhistoriska värden.
          </note>
          <note>
            Detta kan man hitta siffror på. Vid sekelskiftet fanns det omkring
            två miljoner hektar ängs- och hagmarker i jordbrukslandskapet.
            I dag är det mindre än en tiondel kvar. Resten har övergivits,
            förbuskats eller planterats igen. De biologiskt värdefulla våtmarkerna
            har utplånats ännu mer fullständigt genom sjösänkningar, invallningar
            och dikningsföretag. Bara fragment återstår av det gamla odlingslandskapets
            översvämmningsmarker och betade strandängar.
          </note>
          <note>
            Av de någorlunda opåverkade skogsområdena har vi i dag inte mer
            än drygt 60 000 hektar kvar, om vi inte räknar med Norrbottens
            län och skogarna längs fjällkedjan. Det motsvarar bara 0,3 % av
            skogsarealen inom det området. Det unika barrskogsbältet längs
            fjällkedjan och de fjällnära skogarna sargas nu och fortsättningsvis
            av storskalig kalhuggning.
          </note>
          <note>
            Vi har ungefär 475 arter ryggradsdjur i Sverige. Av dem är ungefär
            en trejdjedel hotade eller så sällsynta att de kan komma att hotas
            till sin existens inom en överblickbar tid. Närmare 500 växter
            är på samma sätt mer eller mindre utrotningshotade.
          </note>
          <note>
            Samtidigt minskar också många i dag vanliga arter som vi har
            lärt oss att de finns överallt, och inom ett antal decennier kanske
            de inte alls finns kvar.
          </note>
          <note>
            För både växter och djur gäller att de i de flesta fall hotas
            därför att deras livsmiljöer förstörs. En stor del av de hotade
            arterna är knutna till orörda skogar eller ängs- och hagmarker.
            Det är naturligtvis en allvarlig situation, och siffrorna beskriver
            det. Men ändå har vi bara sett en del av de biologiska konsekvenserna
            av dagens sätt att utnyttja naturen. Det är mer än hälften av
            Sveriges skog som inte har kalavverkats eller beskogats med det
            mekaniserade storskogsbrukets metoder. Det betyder alltså att
            det under ännu ett antal decennier kommer att finnas skog med
            annan historia och annat utseende än storskogsbrukets, och där
            kan vi fortfarande finna gårdagens växt- och djurvärld som dröjer
            sig kvar. Frågan är hur lång tid vi har på oss och vad vi hinner
            företa oss innan dess. Det som pågår är alltså en biologisk utarmning.
            De insatser som hittills gjorts för att freda arter och naturområden
            har inte kunnat förhindra att utvecklingen fortsatt, utan i stället
            har den accelererat.
          </note>
          <note>
            Det vänsterpartiet har tryckt på i sin reservation
          </note>
          <note>
            166, som jag yrkar bifall till, är att vi måste ha en sammanhållen
            syn på detta eller ha ett, som det står i rubriken på reservationen,
            holistiskt synsätt på naturvårdsarbetet. Holistisk i något slags
            kunskapsteoretisk mening att summan av delarna inte blir lika
            mycket som helheten. Helheten är större än summan av sina delar.
            Om vi betraktar verkligheten styckevis och försöker åtgärda styckena
            börjar vi i galen ända.
          </note>
          <note>
            Vi skall alltså utarbeta ett systematiskt underlag med kvalitetsmål
            för naturvårdsarbetet. Vi skall upprätta en nationell naturvårdsstrategi
            som skall utgöra ett underlag för att skydda hotade arter, unika
            naturområden och naturområden som representerar olika naturtyper.
            I nästa steg måste vi rangordna skyddsinsatserna och planlägga
            genomförandet.
          </note>
          <note>
            Detta måste naturligtvis ske i samklang med ett lokalt arbete.
            Här menar vi att kommunerna skall ha ett större ansvar. Vi skall
            stärka den ekologiska kompetensen i kommunerna. Där fordras det
            statliga insatser. Kommunerna måste ha hjälp med att göra en utvärdering
            av den ekologiska kompetensen och av det naturvårdsinriktade arbetsomfattning
            på olika områden inom kommunerna.
          </note>
          <note>
            Jag nämnde tidigare marknadsmekanismerna som illa ägnade att
            säkra en god naturvård, lika litet som dessa marknadskrafter fungerar
            när det gäller pappers- och glasåtervinning, för att ta exempel
            som har diskuterats tidigare i dag.
          </note>
          <note>
            Bland partierna i riksdagen är det moderaterna som konsekvent
            kämpar för marknadsekonomin.
          </note>
          <note>
            Därför är det naturligtvis helt följdriktigt att man förordar
            ytterligare en urholkning av strandskyddet i reservation 193.
            Jag tar detta som ett exempel på att vi ständigt måste ställa
            frågan vem som tjänar på detta. Vilka intressen är det som gynnas?
            Är det naturvården eller är det andra intressen?
          </note>
          <note>
            Lars Ernestam litade inte på socialdemokraterna sade han i sitt
            huvudanförande. Man kan då undra vilka bröder och systrar han
            litar på i en eventuellt borgerlig regering mot bakgrund av vad
            jag nyss sade.
          </note>
          <note type="speaker">
            Anf. 86 JENS ERIKSSON (m) replik:
          </note>
          <note>
            Herr talman! Jan Jennehag säger att vi konsekvent arbetar för
            en marknadsekonomi. Ja, det kan man kanske säga, men vi gör det
            inte huvudlöst, utan med en väl avvägd politik så att det fungerar
            på rätt sätt.
          </note>
          <note>
            Sedan tar Jan Jennehag upp de ändringar som vi begär i strandskyddet
            och vem som tjänar på det.
          </note>
          <note>
            Jo, det tjänar vi på allihop, eftersom man har lagt strandskydd
            på mycket stora områden som ingen utnyttjar till något annat.
            Där skulle man kunna skapa möjligheter för människor att få en
            liten bit av Sveriges jord att ägna intresse åt, bruka och leva
            på. Det är så vi menar. Vi vill inte ta bort strandskyddet. Vi
            har samma syn som de flesta andra på att det var tur att vi fick
            strandskydd 1950.
          </note>
          <note>
            Annars hade säkert alla stränder varit belamrade med stugor.
            Men det finns oändligt många områden där man kan släppa fram människor
            för att få bygga fritidshus. Det finns stora behov av det. Där
            trissar man i dag upp priserna i våra skärgårdssamhällen, eftersom
            man är stoppade och inte har någon möjlighet att få bygga.
          </note>
          <note>
            Det är stora problem även för bofasta att få lov att bygga. Jag
            höll på att överklaga och bråka i fem år innan jag fick lov att
            bygga mitt hus på den ö där jag bor och lever.
          </note>
          <note type="speaker">
            Anf. 87 JAN JENNEHAG (v) replik:
          </note>
          <note>
            Herr talman! Jag betvivlar inte alls Jens Erikssons förmåga att
            ta ansvar för sina marker. Frågan är vilka styrmedel samhället
            bör disponera över för att säkra värdet. Jag tror säkert att det
            har varit besvärligt för Jens Eriksson att få bygga på sin tomt.
            Krångel och byråkrati lär vi nog inte kunna utesluta i vilket
            samhälle som helst. Jag tror dess värre inte att alla som kommer
            att dra nytta av de moderata åsikterna när det gäller strandskydd
            är lika ansvariga som Jens Eriksson.
          </note>
          <note type="speaker">
            Anf. 88 JENS ERIKSSON (m) replik:
          </note>
          <note>
            Herr talman! Det finns alla möjligheter för kommunerna att reglera
            byggandet i dag. Man har rätt att ge byggnadstillstånd och man
            har rätt att avslå det. Om man kommer inom 300
          </note>
          <note>
            metersgränsen får man också gå via länsstyrelsen.
          </note>
          <note>
            Jag ser inga problem i detta.
          </note>
          <note>
            Man har snart tillskapat naturvårdsområden längst hela bohuskusten
            och man har skapat reservat som också är skyddade. Det finns inga
            problem när det gäller skyddet. Problemet är att man håller på
            att tränga bort den bofasta befolkningen. Man är inte beredd att
            ge människor utrymme att under sommaren leva på en plätt som de
            äger själva.
          </note>
          <note type="speaker">
            Anf. 89 JAN JENNEHAG (v) replik:
          </note>
          <note>
            Herr talman! Jens Eriksson, dessa frågor gäller andra än den
            bofasta befolkningen. Jag är helt överens med Jens Eriksson om
            att effekterna av den nuvarande utvecklingen när det gäller den
            bofasta befolkningens problem.
          </note>
          <note type="speaker">
            Anf. 90 ÅSA DOMEIJ (mp):
          </note>
          <note>
            Herr talman! Jag tycker att den här debatten börjar bli ganska
            lång. Ibland tycker jag att det känns som en nattlig innebandymatch
            som höll på i minst 24
          </note>
          <note>
            timmar. Det har vi säkert varit med om allihop som barn. Men
            vi skall väl försöka debattera dessa viktiga frågor ordentligt
            i alla fall.
          </note>
          <note>
            Vi producerar en stor mängd ord här och samtidigt så litet handling.
            Det är kanske detta som gör att människor tycker att miljöpolitiken
            är jobbig. Visst finns det en politisk enighet på det sättet att
            alla som sitter i riksdagen skulle säga att miljön är viktig.
            Vi vill alla kämpa för en god livsmiljö, och på sikt är ju överlevnaden
            det absolut viktigaste.
          </note>
          <note>
            Det är väldigt lätt att enas om det, eftersom förnuftet säger
            att så måste det ju vara.
          </note>
          <note>
            Problemet är att det är mycket svårt att ställa om utvecklingen.
            Det kräver en hel del uppoffringar och saker som är jobbiga. Det
            är ofta så att miljöfrågorna krockar med andra samhällsproblem
            och att det finns intressemotsättningar. Det är hela tiden frågan
            om så många val.
          </note>
          <note>
            Det är kanske så att många människor känner att det är jobbigt
            med dessa långtgående löften om att nu skall vi ha en miljöpolitik
            som utgår ifrån vad naturen tål, vi skall ta internationellt ansvar
            för vår livsstil och vara solidariska osv.
          </note>
          <note>
            När man sedan ser att det inte kommer några konkreta beslut eller
            målsättningar för att minska energiförbrukningen -- någonting
            vi måste göra om vi skall ta internationellt ansvar för koldioxidutsläppen
            -- beror det ju på att det finns ett samband mellan energiförbrukning
            och ekonomisk tillväxt i det ekonomiska system som vi har i dag.
            Om vi verkligen skulle arbeta för att minska energiförbrukningen,
            skulle troligen den ekonomiska tillväxten påverkas också. Det
            är klart att det är jobbigt för många miljöengagerade, trots allt
            prat om att vi måste utgå ifrån vad naturen tål, -- jag tänker
            t.ex. på bokskogarna i Skåne -- att man ändå fattar man beslut
            om att bygga en bilbro till Danmark. Det är litet konstigt.
          </note>
          <note>
            Tänk på vad som händer med alla utredningar. Det utreds ju så
            mycket, och det kommer fram en hel del förslag som är klart användbara.
            Jag tänker t.ex. på miljöavgiftsutredningen. Där ser vi att nästan
            alla förslag som den lade fram i sin tredje och sista del är slopade
            i miljöpropositionen. De finns helt enkelt inte med. Jag tänker
            också på jordbrukspolitiken där det fanns en möjlighet att välja.
            Antingen kunde vi lägga ned jordbruksmark eller också kunde vi
            minska på användningen av handelsgödsel och kemiska bekämpningsmedel.
          </note>
          <note>
            Men man valde att lägga ner jordbruksmark.
          </note>
          <note>
            Många talare har varit uppe i debatten och sagt att miljön skall
            ges ökad tyngd i förhållande till exempelvis ekonomiska intressen.
            Jag tycker att det låter mycket bra. På den punkten är propositionens
            förslag faktiskt bättre än miljöskyddskommitténs förslag.
          </note>
          <note>
            Miljöskyddskommitténs majoritet blev överkörd på en rad punkter.
            Jag tänker på hela naturresurslagen och naturvårdslagen.
          </note>
          <note>
            Samtidigt fanns det en sak som faktiskt är bättre i miljöpropositionen
            än i miljöskyddskommitténs förslag. Det är just detta att naturen
            och miljön skall ges en ökad tyngd i förhållande till ekonomi
            och teknik. Det handlar konkret om t.ex. 5 § i miljöskyddslagen.
            Jag hoppas att vi skall kunna någonstans på den vägen, eftersom
            jag sitter med i miljöskyddskommittén. Men jag kan samtidigt tänka
            mig att det kan bli mycket svårare att komma överens när vi sitter
            där och skall arbeta med konkreta förslag och enas om lagtexter
            där miljön verkligen ges en ökad tyngd. Vi skall inte längre utgå
            från den genomsnittliga branschekonomin, utan vi skall utgå från
            naturen. Hur kommer vi att klara det? Jag hoppas att det kommer
            att gå bra.
          </note>
          <note>
            Miljöskyddskommittén har ju i varje fall lyckats åstadkomma en
            hel del hittills. Den enda positiva delen i miljöpropositionen
            är just den del som handlar om miljölagstiftningen.
          </note>
          <note>
            Det jag egentligen skulle tala om här var naturvård, gröna frågor
            och biologisk mångfald. Det är frågor som mycket ofta kommer bort
            i miljödebatten. De kommer också bort när det t.ex. skall satsas
            pengar på forskning. Man satsar gärna pengar på andra delar av
            biologin än den gröna biologin.
          </note>
          <note>
            Man kan fråga sig varför dessa frågor så ofta kommer bort. Det
            kanske beror på att man många gånger inte konkret kan se nyttan.
            Varför skall vi bevara den här arten eller den biotopen? Man kanske
            inte omedelbart ser nyttan i pengar, och därför får dessa frågor
            en låg prioritet.
          </note>
          <note>
            När man talar om målsättningar och principer är det kanske inte
            så svårt att komma överens. Det handlar till stor del om att säga:
            Nu skall vi bevara den biologiska mångfalden, biotoper och arter,
            och det är mycket viktigt. Jag förstår inte riktigt skillnaden
            mellan folkpartiets och moderaternas reservationer när det gäller
            principerna och det utskottet säger. Vänsterpartiet har ju en
            annan linje, men folkpartiet och moderaterna säger faktiskt samma
            sak som utskottsmajoriteten.
          </note>
          <note>
            Sedan vill jag något ta upp frågan om internationellt ansvar.
            Det kommer att hållas en konferens i Brasilien 1992, och där kommer
            den biologiska mångfalden att vara en mycket stor fråga. Det tycker
            jag är bra. Som jag tidigare sade har dessa frågor tidigare haft
            en mycket låg prioritet. Men hur skall vi i Sverige kunna vara
            trovärdiga där med den politik vi för när det gäller den fjällnära
            skogen? Det finns t.o.m. tendenser till köpmotstånd i andra länder
            när det gäller svensk skogsråvara.
          </note>
          <note>
            Jag tänker något kommentera folkpartiets och moderaternas linje,
            eftersom företrädare för dessa partier har talat om den fjällnära
            skogen. Under de två första åren av denna mandatperiod stod folkpartiet
            för en bra linje när det gäller den fjällnära skogen. Förra året
            backade man och sade att endast de markägare som vill skall behöva
            ta hänsyn. Det var ett steg tillbaka, och det var synd.
          </note>
          <note>
            Moderaterna kom med ett förslag om tre skyddsklasser. Jag tyckte
            att förpackningen var intressant, och jag talade med moderaterna
            och sade: Ni har ju en fin förpackning med dessa tre skyddsklasser,
            men tänk om ni också kunde fylla förpackningen med något.
          </note>
          <note>
            Jag tänker särskilt på den högsta skyddsklassen som moderaterna
            föreslog. Tänk om man hade sagt, att om det finns arter som tillhör
            skyddsklass 1 och 2
          </note>
          <note>
            inom området, då skall det inte få avverkas över huvud taget.
            Det hade varit toppen! Då hade moderaternas förslag varit mycket
            bra. Men paketet var ju så tomt. I den lägsta skyddsklassen ville
            moderaterna införa ett krav på anmälningsplikt vid avverkning.
            Men det gäller ju redan nu för all skog i Sverige, så det förslaget
            var bara löjligt. Men om ni moderater fyller på paketet kanske
            ni inte behöver vara svikare när det gäller fjällskogen nästa
            gång!
          </note>
          <note>
            Sveriges regering talar ofta om att vi i Sverige är så oerhört
            bra på naturvård. Men i jämförelse med många andra länder är en
            mycket liten andel av den svenska arealen skyddad. När vi skyddar
            areal gör vi det oftast där det är billigast, t.ex. i fjällen,
            som ju ändå inte är så produktiva. De nationalparkerna är mycket
            viktiga, men mer produktiv skogsmark skulle behöva skyddas.
          </note>
          <note>
            Miljöpartiet de gröna föreslår som ett långsiktigt mål att 10
            % av alla representativa naturtypers areal i Sverige bör skyddas
            och att regeringen bör komma med en plan för hur detta skall gå
            till. Det är inte alls mycket om man jämför med många andra länder,
            t.ex. vissa länder i öststaterna. Detta är också vad som krävs
            i världsstrategi för naturvård och vad Internationella naturvårdsunionen
            kräver, där Sverige är medlem.
          </note>
          <note>
            Biotopskyddet är något som har debatterats väldigt mycket i Sverige.
            Inte minst har vi i miljöpartiet många gånger klagat på att Sverige
            inte uppfyller de krav som uppställs i Bernkonventionen som vi
            skrev på redan 1983, och som innebär att alla hotade arters biotoper
            skall skyddas. I Sverige får man t.ex. inte gå ut och slå ihjäl
            en fridlyst vitryggig hackspett, Lars Ernestam, men man får förstöra
            livsmiljön där den bor, och det borde man ändra på.
          </note>
          <note>
            Vi i miljöpartiet har därför arbetat fram ett speciellt lagförslag,
            ett fullständigt lagförslag, för att klara biotopskyddet så att
            Sverige skall uppfylla åtagandena enligt konventionen. Men tyvärr
            har utskottet inte ens velat diskutera frågan, utan lagförslaget
            avfärdas med bara en rad. I stället hänvisar utskottet till regeringens
            förslag. Men regeringens förslag innebär att man enbart kan skydda
            vissa små områden. Dessutom står det i förslaget att detta åtminstone
            till en början inte skall göras generellt, utan man måste säga
            till varje enskild markägare. Det innebär att det knappast blir
            någon skillnad mot hur det är i dag.
          </note>
          <note>
            Vi ser detta som ett problem, eftersom man nu kommer att påstå
            att ett biotopskydd kommer att införas. Men det är inte fallet.
            Sverige kommer fortfarande inte att uppfylla vad Bernkonventionen
            kräver, och det kommer fortfarande att vara fullt tillåtet att
            avverka de sista urskogsrester i Sverige som i dag inte är skyddade
            i nationalparker och i naturreservat.
          </note>
          <note>
            Jag vill också säga något om skogsbruket. Många gånger hör man
            från skogsindustrins företrädare att vi har så oerhört mycket
            skog i Sverige. Men när de säger detta, säger de ingenting om
            vilken skog vi har och hur det egentligen ser ut med artrikedomen,
            utan man tittar endast på antalet skogskubikmeter. Det är just
            detta som miljöpartiet vill ändra på. Vi vill rädda de sista urskogarna
            som finns kvar, och det är därför som det behövs mycket pengar.
          </note>
          <note>
            Jag yrkar bifall till motion Jo104 yrkande 18 om 500
          </note>
          <note>
            milj.kr. till urskogsinvesteringar. Jag yrkar också bifall till
            vårt förslag om en princip när det gäller arealmålsättning i motion
            Jo751 yrkande 1 och 2
          </note>
          <note>
            samt till förslaget om nationalparksplanen i motion
          </note>
          <note>
            Jo751 yrkande 6.
          </note>
          <note>
            En annan viktig fråga är jordbruket. Vi ser i dag att stor arealer
            planteras igen med skog.
          </note>
          <note>
            Naturvårdsverket har sagt att den nya jordbrukspolitiken kan
            innebära stora nackdelar för naturvården. Man har sagt att det
            behövs minst
          </note>
          <note>
            500 milj.kr. för att klara de allra värdefullaste biotoperna.
          </note>
          <note>
            Vi i miljöpartiet menar dessutom att detta skulle kunna göras
            på ett annat sätt. Man skulle kunna minska på mängden handelsgödsel
            och kemiska bekämpningsmedel och i stället behålla mer åkerareal
            och även de litet sämre markerna som många gånger är viktiga för
            naturvården. Men trots att vi företräder en annorlunda linje inom
            jordbrukspolitiken anser vi ändå att man skall satsa rejält på
            landskapsvården. Här har vi föreslagit 300
          </note>
          <note>
            milj.kr. som vi så snart det är möjligt att teckna kontrakt vill
            trappa upp till 500 milj.kr. Vi vill också satsa mer på NOLA-ersättning,
            alltså till riktigt värdefulla biotoper som skall skötas på ett
            speciellt sätt. Där vill vi satsa 30 milj.kr. mer än regeringen.
          </note>
          <note>
            Jag skulle också vilja vända mig till talmannen och berätta litet
            om hur jag ser på arbetet med miljöfrågorna. Det arbetet är faktiskt
            ganska besvärligt i avsaknad av ett speciellt miljöutskott.
          </note>
          <note>
            Det har helt enkelt blivit för mycket för regering och riksdag
            att klara dessa frågor på en gång. Det handlar om regeringens
            planering. Jag tycker att riksdagen på ett tydligare sätt skulle
            kräva att få stora propositioner i tid. Nu är det väldigt bekymmersamt
            när det gäller den fråga som många människor tycker är den viktigaste.
          </note>
          <note>
            Först jobbar man fram aktionsplaner under ett antal år -- tre
            år ungefär. Då avslås alla miljöförslag i riksdagen med hänvisning
            till aktionsplanerna.
          </note>
          <note>
            Sedan måste jordbruksutskottet på grund av för litet tid arbeta
            med förkortad behandling och masslakta motioner, vilket är väldigt
            tråkigt. Även vi har dock gått med på denna förkortade behandling.
            Vi har inte sett någon annan lösning så länge det inte finns ett
            speciellt miljöutskott.
          </note>
          <note>
            Under förra året lade vi fram två fullständiga lagförslag på
            miljöområdet: en lag om avfall och återvinning och en lag om biotopskydd.
            Förra året blev det masslakt. Inte heller nu har det funnits tid
            i utskottet att diskutera dessa frågor. Utskottet har helt enkelt
            inte haft någon sportslig chans. Därför hakar man lätt fast vid
            småfrågorna, eftersom det inte finns tid att diskutera de stora
            och fullständiga lagförslag som vi har lagt fram. Inte ens en
            sådan stor miljöfråga som miljöeffekterna av
          </note>
          <note>
            Öresundsbron hinner med att diskuteras. Det skulle vara väldigt
            fint med ett initiativ så att vi får ett miljöutskott.
          </note>
          <note>
            Jag tänker ge några exempel på hur rörigt det kan bli i behandlingen
            genom splittringen på olika utskott. Många frågor behandlas på
            flera ställen.
          </note>
          <note>
            Frågan om kostnadseffektiv kvävereduktion kommer tillbaka då
            och då. Miljökraven i samband med motortrafiken till sjöss kommer
            tillbaka både i trafikutskottet och i jordbruksutskottet. Detsamma
            gäller miljökraven på fartyg. När det gäller kloravgiften finns
            vårt yrkande i skatteutskottets betänkande. Centerns och vänsterpartiets
            väldigt snarlika yrkanden återfinns i jordbruksutskottets betänkande.
            Det är väldigt svårt för människor utanför riksdagen att få en
            överblick.
          </note>
          <note>
            Utrikesutskottet behandlar yrkanden om överstatlighet som är
            snarlika dem som behandlas i jordbruksutskottet.
          </note>
          <note>
            I bostadsutskottet och i jordbruksutskottet finns exakt likalydande
            yrkanden. Detta gör att partier kan ha otur och hamna på olika
            linjer. Det har t.ex.
          </note>
          <note>
            folkpartiet gjort när det gäller ersättningsbestämmelserna i
            naturvårdslagen. Det är mänskligt, men hanteringen blir besvärlig
            när samma fråga hamnar på olika ställen. Detsamma gäller Helsingforskommissionen
            med likalydande yrkanden i utrikesutskottet och i jordbruksutskottet.
            Detta gör att det blir mer arbete för riksdagen. Vi måste fatta
            beslut i samma fråga flera gånger. Jag hoppas att det till ett
            annat år skall kunna gå att göra någonting åt detta.
          </note>
          <note>
            Sedan tänkte jag vända mig till Grethe Lundblad när det gäller
            en fråga på kemikaliesidan. Jag tycker att den är så viktig. Det
            gäller försiktighetsprincipen. Jag tycker att Grethe
          </note>
          <note>
            Lundblads beskrivning av försiktighetsprincipen --
          </note>
          <note>
            att det gäller att vara försiktig och använda så litet av en
            viss produkt som möjligt -- inte är riktig.
          </note>
          <note>
            Försiktighetsprincipen innebär att man skall vara försiktig så
            till vida att om man inte vet att någonting är ofarligt skall
            man inte använda det.
          </note>
          <note>
            Det handlar alltså om den omvända bevisbördan.
          </note>
          <note>
            Detta tycker vi är så viktigt att vi vill ha in det i själva
            lagtexten när det gäller kemiska produkter.
          </note>
          <note>
            Jag vill också vända mig till Lars Ernestam, som inte tycker
            så mycket om tallar utan bara om blommor. Jag tycker om både blommor
            och tallar.
          </note>
          <note>
            Det är väl det som kallas biologisk mångfald. Tallen kanske var
            litet för vissen för Lars Ernestams smak.
          </note>
          <note>
            Jag undrar varför folkpartiet blir så upprört över att det inte
            sitter en massa miljöpartister på suppleantbänkarna vid utskottsbehandlingen.
            Jag blev litet förvånad. Om vi hade bytt folk då och då, hade
            det väl kommit upprörda påståenden om att det har blivit så rörigt
            därför att vi hela tiden skiftar representanter så att man aldrig
            vet vem man har kommit överens med. Jag tror att Lars Ernestam
            egentligen inte är besviken över att samma miljöpartister har
            suttit i utskottet hela tiden. Jag tror att det handlar om någonting
            annat.
          </note>
          <note>
            Jag har suttit och filosoferat för mig själv. Jag tror att det
            handlar om att folkpartiet håller på att tappa rollen som det
            häftiga naturvårdspartiet.
          </note>
          <note>
            Folkpartiet har haft en väldigt bra profil i naturvårdsfrågor,
            åtminstone ett gott rykte inom miljörörelsen. Nu håller man på
            att tappa detta rykte. Varför? Jag tror att det beror på att folkpartiet
            plockar ut småfrågor som syns väldigt bra i media. Man pratar
            t.ex. om lövgrodor, om ävjepilört och vitryggiga hackspettar.
            Men sedan när man kommer till de tunga förslagen backar man. Folkpartiet
            har inte agerat för ett bättre lagförslag om biotopskydd än det
            som regeringen har lagt fram. Folkpartiet har inte bedrivit någon
            bättre naturvårdspolitik.
          </note>
          <note>
            Ta ävjepilörten. Bengt Westerberg är ute vid en älv som skall
            byggas ut. Åh, detta går inte, även den lilla ävjepilörten måste
            få leva, säger Bengt
          </note>
          <note>
            Westerberg. Sedan kommer ävjepilörten tillbaka i tal efter tal.
          </note>
          <note>
            Så är det dags att exploatera Indalsälvens delta.
          </note>
          <note>
            Även där finns en massa ävjepilört. Men då är det inte längre
            så intressant att skydda den. Då är det mycket roligare med en
            väg.
          </note>
          <note>
            Även när det gäller andra förslag slår sig folkpartiet för bröstet
            och säger: Folkpartiet vill ha nationalälvar. Men ser man närmare
            på förslaget, är det inte alls fråga om grundlagsskydd, som vi
            menar när vi pratar om nationalälvar, utan älvarna skall få namnet
            nationalälvar men inget bättre skydd i lagen.
          </note>
          <note>
            Förra året lade folkpartiet fram sitt förslag om att
          </note>
          <note>
            1 % av den produktiva skogsmarken skulle skyddas -- trodde vi.
            Men när man läste motionen, fann man att skogsmarken inte skulle
            skyddas mot skogsbruk utan att det skulle användas litet skonsammare
            metoder på 1 % av skogsmarken.
          </note>
          <note>
            När det gäller jordbruket har folkpartiet talat om änglamark,
            landskapsvård, arealbidrag och annat.
          </note>
          <note>
            Men det har man nu frångått genom jordbruksöverenskommelsen.
            När det kommer till kritan, brukar folkpartiet ofta ändra sig
            i miljöfrågor. Tag t.ex. att folkpartiet i flera år jättehårt
            drev detta med varor och produkter. Man sade att lagen om kemiska
            produkter måste omfatta också hälso- och miljöfarliga varor. När
            miljöpartiet väl fick igenom ett sådant yrkande, var folkpartiet
            med i första omgången. När regeringen sedan kom med ett annat
            förslag, var det bara vi och vänsterpartiet som var kvar på den
            linje som folkpartiet hade skrutit med ute i miljörörelsen i flera
            år.
          </note>
          <note>
            Det finns flera sådana exempel. Folkpartiet motionerar år efter
            år: Snälla regeringen, kom med ett lagförslag om avfall och återvinning.
            Vi lägger i stället fram förslag om avfall och återvinning. Den
            dag regeringen kommer med ett lagförslag om avfall och återvinning,
            kanske inte folkpartiet ställer upp. Åtminstone i det regeringsprogram
            som folkpartiet och moderaterna tillsammans har lagt fram har
            man inte med någonting om en häftig avfalls- och återvinningslag
            för att införa kretsloppstänkande i samhället.
          </note>
          <note>
            Sedan vill jag ta upp en annan sak -- men det gäller ett så farligt
            svek om det är på gång att man knappt vågar nämna det -- nämligen
            ersättningsbestämmelserna i naturvårdslagen. Där har folkpartiet
            reserverat sig tillsammans med oss och vänsterpartiet om att man
            bör ändra dessa bestämmelser så att de blir sådana som de var
            före
          </note>
          <note>
            1987. De reglerna försämrades väldigt mycket för naturvårdens
            del, när den nya planlagstiftningen antogs. Det var en rejäl försämring.
            Varje naturvårdare ute på länsstyrelserna beskrev det såsom ett
            dråpslag mot naturvården. Ja, folkpartiet var med på reservationen
            i jordbruksutskottet, men läs yttrandet längst bak. Redan i detta
            yttrande börjar folkpartiet vingla. Tänker man sig ett par debatter
            framåt, till bostadsutskottets betänkande -- som egentligen skulle
            ha debatterats ikväll, men som inte kommer att hinnas med, bl.a.
          </note>
          <note>
            för att jag har pratat alldeles för länge -- finner vi att man
            har bytt linje, trots att man har haft den här fina profilfrågan
            ute hos naturvårdarna länge.
          </note>
          <note>
            Om Lars Ernestam vill ha reda på vad jag har jobbat med varje
            gång Lars Ernestam har varit i jordbruksutskottet utan att se
            mig är han välkommen upp på miljöpartiets kansli så kan jag, över
            en kopp kaffe, gå igenom min almanacka. Jag har inte varit ute
            och solat. Lars Ernestam sade att jag kanske hade varit ute i
            vårsolens glans, men då skulle jag nog inte vara så här blek.
            Men om Lars
          </note>
          <note>
            Ernestam kommer upp på kansliet skall han få veta vilka spännande
            saker jag har varit med om. Då kanske vi kan diskutera litet biotopskydd.
            Då kan vi prata om ävjepilörter, vitryggig hackspett och annat.
            Då kan vi verkligen prata om vilka lagförslag som skulle behövas
            för att kunna skydda dem.
          </note>
          <note type="speaker">
            Anf. 91 LARS ERNESTAM (fp) replik:
          </note>
          <note>
            Herr talman! Mina synpunkter på Åsa Domeijs frånvaro från det
            mödosamma arbetet i utskottet har gjort henne engagerad. Jag förstår
            att det är därför hon har sett sig föranledd att ta upp en hel
            del saker om folkpartiets miljöpolitik. Jag skall beröra några
            av de frågeställningar hon har tagit upp.
          </note>
          <note>
            Den första frågan gäller miljöutskott. Jag delar principen att
            det vore bra om vi hade ett särskilt miljöutskott. Men då kanske
            det skulle vara ännu svårare att släppa kaffekoppen och få fram
            representanter från miljöpartiet till ytterligare ett utskott.
          </note>
          <note>
            Sedan kommer det synpunkter på de käcka, fina och bra lagförslag
            som miljöpartiet lagt fram. Vi arbetar inte på det sättet i folkpartiet.
            Det lagförslag som kommer till riksdagen skall vara remissbehandlat,
            det skall vara lagrådsgranskat m.m. Därför skall inte riksdagen,
            mer än i absolut största undantagsfall, anta ett lagförslag direkt
            med anledning av en motion.
          </note>
          <note>
            Jag anser att om Åsa Domeij hade hälsat på oss någon gång, så
            att inte Marianne Samuelsson hade varit så ensam i utskottet,
            hade det kanske inte tvingats fram en rad direkta yrkanden om
            bifall till motioner som hon inte hade reserverat sig för. I
          </note>
          <note>
            sådant fall kanske miljöpartiet tillsammans med oss, moderaterna
            och även centerpartiet, som har en reservation som ligger mycket
            nära, hade kunnat föra fram frågorna om vården av flora och fauna
            längre, såsom vi har gjort i vår reservation. Så blev det inte
            nu. Lagar kan man inte anta utan att de är utredda och beredda.
            Jag begriper inte att miljöpartiet under de här tre åren har lärt
            sig förstå det. Man kan inte göra på det sättet. Det kan vara
            bra lagförslag, det kan vara väl funna formuleringar, men de måste
            remitteras, de måste lagrådsgranskas innan man kan anta dem.
          </note>
          <note>
            Långt innan miljöpartiet fanns i riksdagen ställde vi oss bakom
            de gamla ersättningsreglerna för mark.
          </note>
          <note>
            Det har vi gjort principiellt både i bostadsutskottet och i jordbruksutskottet.
            Ibland har vi släppt våra krav då vi vetat att det inte funnits
            majoritet. Så har man även gjort i bostadsutskottet. Men vi står
            självklart fast vid den principen, särskilt som den nya skrivning
            som utskottet har antagit innebär att centern och socialdemokraterna
            har backat från det man kommit överens om i PBL.
          </note>
          <note type="speaker">
            Anf. 92 JENS ERIKSSON (m) replik:
          </note>
          <note>
            Herr talman! Åsa Domeij börjar med att säga att debatten blev
            lång. Jag uppfattade att hon tyckte att den blev alltför lång.
            Men Åsa Domeij förkortade den inte. Hon sade själv att hon pratade
            ganska länge. Dessutom kom hon med påståenden som inte innehåller
            sanning. Hon går till grov överdrift, vilket gör att jag måste
            gå upp och tala om vad som fanns i det paket som Åsa Domeij inte
            hade upptäckt något i.
          </note>
          <note>
            Vi säger att vi i vårt paket vill ha tre skyddsklasser.
          </note>
          <note>
            Samtliga går ut på att skyddet för de fjällnära skogarna skall
            förstärkas. Vi vill forcera naturvårdsinventeringen, så att vi
            kan särskilja de tre olika skyddsklasserna.
          </note>
          <note>
            För skyddsklass ett säger vi att i princip inga ingrepp bör tillåtas.
            Det är i stort sett avverkningsförbud. Enligt skyddslag två skall
            vi ha ett skonsamt skogsbruk. I den tredje skyddsklassen skall
            vi ha generell naturaktsamhet. Det innebär att vi vill ha förbud
            mot radikal markberedning och mot att plantera in utländska trädslag.
            Det blir ett bra skydd för de fjällnära skogarna. Det blir ett
            bättre skydd än att dra en geografisk gräns, som drar med sig
            både den ena och den andra typen av skyddsvärd skog. En sådan
            gräns kan aldrig bli så bra som det förslag som vi har lagt fram.
            Det kommer säkert Åsa Domeij och fler underfund med när tiden
            fått arbeta och förslaget fått mogna.
          </note>
          <note type="speaker">
            Anf. 93 ÅSA DOMEIJ (mp) replik:
          </note>
          <note>
            Herr talman! Lars Ernestam svarade inte på så många frågor, så
            jag kanske inte skall gå vidare med dem. Men i fråga om miljöutskott
            har i varje fall en folkpartist varit ute i god tid och motionerat.
            Det är
          </note>
          <note>
            Håkan Holmberg. Vi i miljöpartiet har faktiskt stött hans motion
            tidigare. Det var bara synd att inte de andra folkpartisterna
            också kunde hänga på.
          </note>
          <note>
            Om jordbruksutskottet hade velat lagrådsbehandla våra lagförslag,
            velat arbeta med dem och förbättra dem hade vi varit väldigt nöjda
            och glada. Då hade vi kommit mycket långt. Detsamma gäller om
            man hade velat skicka ut dem på remiss. Det har förekommit ibland
            att jordbruksutskottet faktiskt har skickat ut vissa frågor på
            remiss, när man har velat göra en noggrannare behandling.
          </note>
          <note>
            Det är klart att det var en liten överdrift att de tre skyddsklasserna
            absolut inte innehöll någonting.
          </note>
          <note>
            Någonting sades väl i dem. Visserligen sades något om totalt
            avverkningsförbud i skyddsklass 1, men frågan är när det skall
            tillämpas. Jag föreslog att vi skulle kunna säga att om det fanns
            arter som tillhörde hotkategorin 1 och 2, alltså de mest hotade
            arterna, skulle avverkningsförbud gälla. Då vore det en jättebra
            grej. Då blev det konkret. Men så länge förslaget är så pass löst
            och inte svarar på frågan när, kommer man inte speciellt långt.
          </note>
          <note>
            I skyddsklass 3 talas det om anmälningsplikt och generell aktsamhet.
            Generell aktsamhet gäller allt skogsbruk i Sverige enligt 1 och
            21 §§ i skogsvårdslagen.
          </note>
          <note type="speaker">
            Anf. 94 LARS ERNESTAM (fp) replik:
          </note>
          <note>
            Herr talman! Jag kan knappast hinna svara på de frågor som Åsa
            Domeij ställde till mig. Jag skall förtydliga ett svar. Det gäller
            ersättningsfrågorna.
          </note>
          <note>
            Folkpartisterna i bostadsutskottet finns inte med på den aktuella
            reservationen. Det beror på att bostadsutskottet justerade sitt
            betänkande före jordbruksutskottet, dvs. innan socialdemokraterna
            gjorde de här tilläggen beträffande ersättningsfrågorna. Självfallet
            kommer man i bostadsutskottet, om det blir votering i den frågan,
            att följa de synpunkter som vi har framställt i jordbruksutskottet.
          </note>
          <note type="speaker">
            Anf. 95 JENS ERIKSSON (m) replik:
          </note>
          <note>
            Herr talman! Då Åsa Domeij inte kunde få svar på när skyddsklasserna
            skulle tillämpas menar hon att paketet var mer eller mindre tomt.
            Men vi har också begärt en naturvårdsinventering. Vi har begärt
            att den skall forceras. När den har tagits fram, så att vi får
            en klar bild av de tre olika klasserna av skyddsvärd skog, skall
            vi också kunna bestämma tidpunkt. Det hoppas vi självklart skall
            kunna ske ganska snart, så att vi kan förstärka skyddet för de
            fjällnära skogarna.
          </note>
          <note type="speaker">
            Anf. 96 ÅSA DOMEIJ (mp) replik:
          </note>
          <note>
            Herr talman! Till Jens Eriksson vill jag säga att inventeringen
            inte alls behövs. Man kan mycket väl fylla skyddsklasserna med
            innehåll innan dess.
          </note>
          <note>
            Säger man t.ex. att hotkategori 1 och 2 skall vara skyddsklass
            1, märker man vid en inventering hur mycket mark som skall tillhöra
            den skyddsklassen.
          </note>
          <note>
            Konstigare än så är det inte.
          </note>
          <note>
            Det klara beskedet från Lars Ernestam om ersättningsfrågorna
            var mycket bra, nämligen att folkpartiet håller fast vid samma
            linje som vi och vänsterpartiet driver, dvs. att ersättningsbestämmelserna
            måste ändras så att de blir som de var innan uppgörelsen gjordes
            mellan socialdemokraterna och centerpartiet. Jag trodde annars
            att något var på gång inom folkpartiet i och med samarbetet med
            moderaterna, och att Birgitta
          </note>
          <note>
            Dahl i sitt tidigare anförande skickligt försökte slå in en kil,
            eftersom hon visade en öppning i frågan.
          </note>
          <note>
            Birgitta Dahl åstadkom också tidigare i vår en öppning när hon
            i en debatt här i kammaren sade:
          </note>
          <note>
            Vi ändrar gärna tillbaka ersättningsreglerna, så att de blir
            som de var i mitten av 80-talet om bara centerpartiet går med
            på det. Jag tänkte att det möjligen var så, att folkpartiet hade
            börjat vackla för att lättare kunna komma överens med moderaterna
            och centerpartiet i ett regeringssamarbete.
          </note>
          <note type="speaker">
            Anf. 97 MARGARETA WINBERG (s):
          </note>
          <note>
            Herr talman! I boken ''Brandsyn'' från 1895 skriver
          </note>
          <note>
            Axel Danielsson:
          </note>
          <note>
            ''Kan en socialdemokrat älska våra strömmars brus så länge den
            elektriska kraften är privategendom, älska bäckarnas språng så
            länge endast strändernas ägare får fiska kräftor och högt betalande
            engelsmän metar laxöring, älska den mörka skogens dystra sus när
            baggbölarnas yxa förjagar skogsnymfer och andra poesier, älska
            stjärnnatten varunder en här av utplundrade proletärer hackar
            tänder av köld och sommarljuset i vars sken de får arbeta sig
            svettiga dag och natt. Kan han älska allt detta?''
          </note>
          <note>
            Axel Danielsson svarade ja på den frågan. Men i detta hans ja
            låg också viljan och nödvändigheten att röja undan orättvisorna
            och bristerna. Det handlade om att ge alla del av naturens värden.
            Det
          </note>
          <note>
            Axel Danielsson gav uttryck för i slutet av 1800-
          </note>
          <note>
            talet har till stor del varit drivkraften när det gäller vår
            urgamla allemansrätt och vår tidiga naturvårdslagstiftning.
          </note>
          <note>
            Jan Fransson redovisade i dag på morgonen några milstolpar i
            vår natur- och miljöhistoria. Det är angeläget att peka på dessa
            saker. Det är alltså angeläget att se de historiska sambanden
            framvuxna ur social välfärd kopplad till en utveckling på miljöns
            område.
          </note>
          <note>
            Lars Ernestam nämnde tidigare Adolf Hedin, som
          </note>
          <note>
            1884 skrev en motion i riksdagen om arbetsmiljön.
          </note>
          <note>
            Ja, det är sant att det har funnits enskilda liberaler som har
            känt, och det finns fortfarande enskilda liberaler som känner,
            det här socialliberala ansvaret. Men det är också så, Lars Ernestam,
            att det, för att sådana här idéer för arbetarklassen skulle kunna
            förverkligas, inte var tillräckligt att det fanns några enstaka
            vänligt sinnade personer.
          </note>
          <note>
            Trots att liberalerna under en period var det största partiet
            i riksdagen kunde man inte genomföra något för arbetarklassen,
            utan det var socialdemokratin, den fackliga och den politiska
            arbetarrörelsen, som kunde se kampen för människovärdet ge resultat.
          </note>
          <note>
            Utvecklingen är också i linje med en ideologisk grundsyn när
            det gäller miljöfrågorna, nämligen att miljöförstöring kommer
            ur kampen efter högsta möjliga vinst. Det stod klart redan i början
            av det här seklet -- från åren 1902--1906 och 1908, då utsläppen
            från fabriker och tätorter var av sådan omfattning att frågan
            faktiskt diskuterades i riksdagen. Men den framväxande industrin
            motsatte sig åtgärder, och det dröjde ända till 50-
          </note>
          <note>
            och 60-talen innan mera omfattande åtgärder mot föroreningar
            beslutades. Även nu vet vi var motståndet finns.
          </note>
          <note>
            Vad vi tidigt lärde oss var att det, när marknadskrafterna sätter
            ett pris på mark, vatten och luft antingen som råvaror eller som
            avfallsbehållare, uppstår en konkurrens om dessa ting, som resulterar
            i ett utnyttjande, en exploatering.
          </note>
          <note>
            Därför håller jag med de talare som tidigare i dag har sagt att
            en oreglerad marknadsekonomi är naturens och jordens främste fiende.
            Således handlar framtiden om att vi måste lägga om kurs och välja
            ett ekonomiskt system för att ekologin skall komma med. En första
            rapport om en ''grön''
          </note>
          <note>
            budget har faktiskt presenterats i Sverige.
          </note>
          <note>
            Herr talman! Den socialdemokratiska miljöpolitiken av år 1991
            fortsätter i bl.a. Axel
          </note>
          <note>
            Danielssons spår. Det finns nu ett nittiotal reservationer på
            det gröna området. Det beror kanske på att det är valtider. Men
            framför allt beror det, hoppas jag, på att vi alla har blivit
            mera insiktsfulla. Vi har blivit mera varse om både nationella
            och internationella angelägenheter. Vi vill fortsätta med de principer
            som lades fast för 3
          </note>
          <note>
            år sedan och som bl.a. innebär att aktsamheten om naturen samt
            skyddet för flora och fauna stärks.
          </note>
          <note>
            Dagens debatt, som troligen är den mest omfattande debatten i
            riksdagens historia, visar att överlevnadsfrågan och miljöfrågan
            engagerar alla partier. Det är väldigt bra. Men man kan också
            konstatera att det inte finns något verkligt alternativ till den
            socialdemokratiska politiken. Av de totalt 249 reservationerna
            svarar moderaterna för 52 stycken, varav man har tolv tillsammans
            med folkpartiet, en tillsammans med centerpartiet och en tillsammans
            med folkpartiet, centerpartiet och miljöpartiet. Det finns fog,
            det har sagts tidigare, men jag upprepar det, att fråga vilken
            miljöpolitik en eventuell borgerlig regering kommer att föra.
          </note>
          <note>
            Jag återkommer senare till detta.
          </note>
          <note>
            Herr talman! Min uppgift här är att kommentera den gröna delen
            i utskottsbetänkandet. I det avseendet finns det ca 90 reservationer.
            Naturligtvis är det omöjligt för mig att ta upp var och en för
            sig.
          </note>
          <note>
            Därför tänker jag hålla mig till några övergripande frågeställningar.
          </note>
          <note>
            Först vill jag anlägga några allmänna synpunkter på de borgerliga
            partierna.
          </note>
          <note>
            Moderaterna är, och jag tänker då på hela betänkandet, mycket
            koldioxidfixerade. Det nya begreppet är nybeskogning i tredje
            världen, som skulle kunna räknas in i det här sammanhanget.
          </note>
          <note>
            Man talar väldigt mycket om att pengar med fördel hanteras via
            fonder. Man talar om att så mycket som möjligt, och det är ju
            gammal moderat politik/högerpolitik, skall föras bort från politiska
            beslut, till förmån för ägare och andra aktörer. Man talar om
            att kommunala avfallsmonopol skall brytas och om att marknadslösningar
            skall klara olika saker. Man talar också om att den ideella naturvården
            skall få mera pengar till inköp av skyddsvärd mark, mot löfte
            om att marken sköts.
          </note>
          <note>
            Vidare är man noga med att poängtera att det enskilda ägandet
            inte får kränkas. Man har också ett mera precist krav vad gäller
            strandskyddet, som man vill luckra upp, till förmån för markägare
            och exploatörer.
          </note>
          <note>
            Folkpartiets slår in en hel del öppna dörrar. Det gäller då globala
            miljöfrågor, internationell samverkan, påtryckningar inom EG och
            EFTA, miljölagstiftning osv. Men när det gäller det som brukar
            vara folkpartiets paradnummer, nämligen den gröna sidan, kan man
            göra en sammanfattning innebärande att vi skall fullfölja nationalplanen
            och att 1 % av den produktiva skogen skall skyddas.
          </note>
          <note>
            Den biologiska mångfalden skall bevaras.
          </note>
          <note>
            Skogsbruket skall avregleras. Det behövs ett bättre skydd för
            fjällnära skogar. Vidare gäller det att fullfölja urskogsinventeringen.
          </note>
          <note>
            Om centerpartiet kan rent allmänt sägas att det av dess reservationer
            klart framgår vilket intresseparti för jordbrukarna som det här
            partiet är. En bärande idé, som ideligen återkommer, är centerns
            betoning av kretsloppet och detta med en ren produktion. I
          </note>
          <note>
            centern är man oftast ensam om sina reservationer.
          </note>
          <note>
            Det finns inte någon linje som visar att centern lierar sig med
            något annat parti.
          </note>
          <note>
            Det här var en kort resumé av de borgerligas ställningstaganden.
          </note>
          <note>
            När det gäller utskottsbetänkandet kan man konstatera att det
            i dag finns 22 nationalparker i
          </note>
          <note>
            Sverige. Vidare finns det 1 366 naturreservat, 88
          </note>
          <note>
            naturvårdsområden, 1 310 naturminnen och 854
          </note>
          <note>
            djurskyddsområden. Den skyddade arealen har sedan 1988 ökat med
            400 000 hektar, varav 350 000
          </note>
          <note>
            hektar har tillkommit under det senaste året genom urskogsreservat.
          </note>
          <note>
            Det finns nu en plan för den fortsatta utvecklingen av nationalparker.
            Det ankommer på regeringen att i den takt man finner det möjligt
            fullfölja naturvårdsverkets förslag. Detta riktat till de partier
            som har reservationer om nationalparker.
          </note>
          <note>
            Regeringen föreslår, och majoriteten i utskottet godkänner, att
            naturvårdsarbetet skall delas in i tre nivåer som bör styra prioritering,
            kostnadsfördelning och ansvar. Det föreslås vidare att naturvårdsverket
            skall arbeta fram ett systematiskt underlag för mätbara kvalitetsmål.
          </note>
          <note>
            Detta skall ske i nära samarbete med berörda myndigheter.
          </note>
          <note>
            Utskottet föreslår i ett tillkännagivande att anslaget till investeringar
            inom miljöområdet höjs med 60
          </note>
          <note>
            miljoner utöver regeringens förslag, därför att vi vill säkerställa
            statens förvärv av urskogar. Kopplat till detta är ett annat uttalande,
            där vi säger att ansvarsfördelningen mellan staten och den enskilde
            i naturvårdsarbetet och strävandena att behålla den biologiska
            mångfalden måste ses över. I enlighet härmed bör regeringen utreda
            hur detta kan ske på de areella områdena.
          </note>
          <note>
            Det var mycket glädjande att höra Birgitta Dahl i morse meddela
            att regeringen redan på torsdag skall besluta om en översyn av
            intrångsersättning inom de areella näringarna. Det är helt naturligt
            och också nödvändigt att PPP-principen genomsyrar hela området.
            Jag har litet svårt att förstå Jens Erikssons m.fl. upprördhet.
            Jens
          </note>
          <note>
            Eriksson menar att det här är orosamt, det kränker den enskilda
            äganderätten. Men det är egentligen en självmotsägelse. Å ena
            sidan hävdar moderaterna det enskila ansvaret, ideella organisationers
            ansvar och enskilda personers ansvar. Å andra sidan motsätter
            sig moderaterna när detta skall utredas. Det här med äganderätten
            är också litet dubbelbottnat, Jens Eriksson. Att vara markägare
            innebär alltid en risk att bli exploaterad. Jag tycker att moderaterna
            borde vara nöjda när nu ytterligare en grupp får ta ett större
            personligt ansvar, eller hur?
          </note>
          <note>
            Även på länsnivå skall sektorsansvaret vidgas och skyddet av
            naturmiljön göras till en naturlig del i varje samhällssektor.
            Kommunernas roll blir liknande, alltså sektorssamordnande. Det
            här innebär en helhetssyn, man kan inte säga något annat. Jag
            vill påpeka att när lagen om den nya länsförvaltningen träder
            i kraft den 1 juli blir det en ännu bättre sektorssamordning på
            länsplanet. Jag tycker att den här helhetssynen, parat med det
            vi gör på det ekonomiska området, där vi visserligen tyvärr inte
            kommit så långt, men där som ett första steg förslag till hur
            en grön budget skulle kunna se ut har framlagts, ligger ganska
            nära vänsterpartiets förslag om den holistiska synen.
          </note>
          <note>
            Moderaterna önskar som sagt stärka den enskildas och de ideella
            organisationernas vilja till naturvårdsinsatser. Såvitt jag tolkar
            motionerna rätt finns det inte så stor skillnad i uppfattning.
            Vi menar att ansvar och kostnader i vardagslandskapet bör vila
            på de näringsutövare inom de olika sektorerna som nyttjar naturen
            i sin verksamhet. Att länsstyrelserna kan söka stöd för angelägna
            naturvårdsprojekt visar bl.a.
          </note>
          <note>
            Tåkernfonden i Östergötland.
          </note>
          <note>
            Skyddet för mindre mark- och vattenföretag måste öka. Det gäller
            åkerholmar, våtmarker, naturliga betes- och slåttermarker, källor
            m.m. Det sker, som vi hört tidigare, genom en ändring i naturvårdslagen,
            där ett nytt skydd för biotoper införs. Det betyder att markägare
            eller annan kan få ersättning om biotopsskydd innebär att pågående
            markanvändning avsevärt försvåras.
          </note>
          <note>
            Jordbruket och miljön ägnas stor uppmärksamhet i denna del av
            betänkandet. Sektorsansvaret på miljöområdet läggs fast för de
            myndigheter som har ansvar för de areella näringarna. Nuvarande
            program för en utbyggd lagringskapacitet för gödsel skall fullföljas.
            Det anslås 20 miljoner för en treårsperiod för att ta fram typgodkännande
            av gödselspridare.
          </note>
          <note>
            Centern har i en reservation bl.a. påpekat jordbrukets stora
            betydelse som kraft i miljöarbetet. Jag förstår inte riktigt skillnaden
            mellan reservationstexten och utskottsmajoritetens text. Detta
            är, som jag ser det, en formuleringsfråga. Jag finner faktiskt
            reservationen en aning konstruerad. Vad man kan finna i övriga
            reservationer är en tendens i centern att vara ett intresseparti
            för jordbruket också när det gäller miljösfären. Centern har en
            ansamling av stöd, ekonomiskt och på annat sätt, till bönderna.
          </note>
          <note>
            Var finns ert intresse för kemikalie-, industri- och stadsproblemen?
            Hur tolkar ni i folkpartiet centerns något ensidiga inriktning
            av miljöpolitiken? Ni i folkpartiet vill ändå berömma er om att
            vara offensiva på flera miljöområden.
          </note>
          <note>
            Tycker ni att vi i framtiden skall tillämpa PPP-
          </note>
          <note>
            principen på alla sektorer, eller skall vissa vara undantagna?
          </note>
          <note>
            Moderaterna är centerns motsvarighet framför allt inom skogsbruket.
            Här skall inte någon PPP-
          </note>
          <note>
            princip gälla. Skogsägare skall inte behöva ta sin del av ansvaret
            för att stärka skyddsvärda skogar.
          </note>
          <note>
            Varför inte det, Jens Eriksson? Och vad säger koalitionsbrodern
            Ernestam om denna lösliga hållning till sektorn skog från moderaternas
            sida?
          </note>
          <note>
            Vilken linje kommer en eventuell borgerlig regering att föra?
          </note>
          <note>
            Moderaterna vill luckra upp strandskyddet -- det har vi hört
            -- till förmån för markägare och exploatörer. Det finns i dag
            en betryggande majoritet mot detta. Men sedan? Det är en allvarlig
            fråga. Den har en historia. Den är viktig --
          </note>
          <note>
            människorna skall kunna gå och vandra längs stränderna. Vems
            vilja får råda i en eventuell borgerlig regering Lars Ernestam?
            Jag tror att det är viktigt att svenska folket, som fäster stor
            vikt vid miljöfrågorna, får besked på dessa viktiga punkter, precis
            som de kan kräva besked på annat. De kan väl få besked här och
            nu. Era reservationer spretar nämligen åt alla håll. Har ni någon
            linje, Eriksson och Ernestam? Och vad säger centern om nu centern
            får vara med?
          </note>
          <note>
            Herr talman! Med detta yrkar jag bifall till reservationerna
            234 och 239, som är socialdemokratiska, i övrigt bifall till utskottets
            hemställan och avslag på övriga reservationer.
          </note>
          <note>
            Slutligen, herr talman, vill jag uttrycka min glädje över att
            debatten, även om det i långa stycken blev en procedurdebatt,
            har präglats av en ideologisk grundsyn hos många talare. Det är
            bra att här i riksdagen få höra olika partiföreträdare tala om
            konflikten nord--syd. Jag vill väldigt gärna understryka vikten
            av att en sådan opinion får växa.
          </note>
          <note>
            Framtidens stora frågor handlar nämligen inte om huruvida vi
            skall ha bevarandelag eller om det skall införas hänsynsområden,
            utan de handlar om den ekonomiska fördelningen av jordens samlade
            resurser. Det är bra att det står inskrivet i betänkandet att
            regeringen även i fortsättningen tillvaratar de möjligheter som
            erbjuds att inom FNs ram och övriga internationella fora verka
            för en ny ekonomisk världsordning.
          </note>
          <note>
            Vi måste också komma ihåg att människor går här på jorden bara
            en liten tid. Detta illustrerar Inger
          </note>
          <note>
            Sjöstrand så här:
          </note>
          <note>
            ''Fiskarna
          </note>
          <note>
            som varit här
          </note>
          <note>
            i fyrahundratrettio
          </note>
          <note>
            miljoner år
          </note>
          <note>
            och fåglarna
          </note>
          <note>
            som varit här
          </note>
          <note>
            i trehundrafemtio
          </note>
          <note>
            miljoner år
          </note>
          <note>
            suckar till varandra
          </note>
          <note>
            Dom där som kom
          </note>
          <note>
            alldeles nyss
          </note>
          <note>
            tvåbenen
          </note>
          <note>
            som går omkring och spottar
          </note>
          <note>
            på Jorden
          </note>
          <note>
            -- ska dom stanna?''
          </note>
          <note type="speaker">
            Anf. 98 LARS ERNESTAM (fp) replik:
          </note>
          <note>
            Herr talman! Margareta Winberg anförde ett vackert citat av Axel
            Danielsson. Vet Margareta
          </note>
          <note>
            Winberg inte att allemansrätten i Sverige är en urgammal sedvanerätt?
            Den har funnits mycket längre än det har funnits både liberaler
            och socialdemokrater i denna kammare.
          </note>
          <note>
            Det är litet bekymmersamt för socialdemokraterna att det har
            varit socialliberaler som har drivit nästan varje fråga som socialdemokraterna
            vill berömma sig av. Också jag har en fråga till Margareta
          </note>
          <note>
            Winberg. Hon talade om marknadsekonomin som någonting skadligt.
            Jan Jennehag sade nyss att han var socialist. Är Margareta Winberg
            socialist eller tror Margareta Winberg på en fungerande marknadsekonomi?
            Det är tack vare en fungerande marknadsekonomi i västvärlden som
            vi kan komma till rätta med dagens miljöproblem. Vi vet vad som
            har hänt i Östersjöländerna och hur oerhört stora mängder kemikalier
            och annat som går ut i
          </note>
          <note>
            Östersjön från länder med planekonomi. Nej,
          </note>
          <note>
            Margareta Winberg, det är en fungerande marknadsekonomi som kan
            klara miljöproblemen.
          </note>
          <note>
            Margareta Winberg oroar sig för vår samverkan.
          </note>
          <note>
            Jag har varit med om att behandla två stora miljöpropositioner,
            1988 och 1991. På vilket sätt har positionerna i de båda betänkandena
            flyttats fram? Jo, därigenom att alla övriga partier har varit
            överens mot socialdemokraterna. Så skedde 1988
          </note>
          <note>
            och så har skett på en rad punkter också i dag.
          </note>
          <note>
            Moderaterna har också varit med. Visst har vi som olika partier
            olika uppfattningar, även i miljöfrågor.
          </note>
          <note>
            Socialdemokraterna har kanske bara en uppfattning. Ivar Virgin
            har varit vänlig nog att tidigare referera till en debatt som
            jag har haft med
          </note>
          <note>
            Birgitta Dahl. Denna debatt hölls efter förra valet, då man var
            i färd med att bryta mot en rad vallöften. ''Valet är över, Lars
            Ernestam'', var det besked jag fick. Kommer det att bli så också
            efter nästa val? Vilken falang kommer att vinna? Är det de som
            vill bygga ut älvarna eller de som vill bevara dem? Är det de
            som vill hugga ned fjällskogarna eller de som vill bevara dem?
            Jag kan gå igenom område efter område. Rosornas krig råder fortfarande
            hos socialdemokraterna.
          </note>
          <note type="speaker">
            Anf. 99 KARIN STARRIN (c) replik:
          </note>
          <note>
            Herr talman! Det var ganska intressant att höra
          </note>
          <note>
            Margareta Winberg, inte minst när hon gottgjorde sig över att
            vi nu äntligen kommer att få se en grön budget, där hänsyn kommer
            att tas till de olika miljölösningarna i kombination med de ekonomiska
            förutsättningar som finns. Det är näst intill fräckt att socialdemokraterna
            slår sig för bröstet över att den gröna budgeten kommer till,
            när vi vet hur bakgrunden ser ut och vilka krav som vi år efter
            år har ställt för att få fram den gröna budgeten. Jag hoppas mycket
            av den och på att vi i riksdagen så småningom kommer att kunna
            ta ställning till denna budget.
          </note>
          <note>
            Margareta Winberg och socialdemokraterna anklagar oss i centern
            för att vara ett intresseparti, att vi endast för jordbrukets
            talan. I och för sig vill jag klart slå fast att vi inte skäms
            för våra rötter. Vi är stolta över att ha denna tradition i vårt
            parti.
          </note>
          <note>
            Samtidigt ber jag Margareta Winberg att läsa alla våra reservationer
            och inte bara ta upp någon enstaka rad. Vi har ställt tydliga
            krav på att det är viktigt med miljömål i jordbruket, i skogsbruket
            och i fisket -- miljömål som innebär minskad kemikalieanvändning,
            minskat kadmium i handelsgödsel osv. Vad har kretsloppstänkandet
            och kravet på ren produktion enbart med jordbruket att göra? Här
            har Margareta Winberg verkligen blandat ihop begreppen.
          </note>
          <note>
            Jag vill betona att vi tror på kravet på ren produktion och att
            det skall omfatta hela den verksamhet som bedrivs i samhället.
          </note>
          <note>
            Vad tjatigt detta bekymmer över hur en eventuell kommande regering
            skall se ut! Skall vi behöva höra detta tjat nu i debatt efter
            debatt? Jag som är oerfaren drar slutsatsen att regeringen ligger
            lågt.
          </note>
          <note>
            Det verkar inte som att man kräver framgång i debatten och inför
            valrörelsen.
          </note>
          <note>
            Vi är naturligtvis skilda partier och skall framföra våra uppfattningar
            så tydligt som möjligt. Utifrån detta skall vi sedan bilda en
            konstellation. Jag tror att vi når framgång med en ny regering
            i höst.
          </note>
          <note type="speaker">
            Anf. 100 JENS ERIKSSON (m) replik:
          </note>
          <note>
            Herr talman! Det var värst vad Margareta Winberg har blivit socialistisk.
            Jag upplever det som att hon står till vänster om både Jan Jennehag
            och Lars
          </note>
          <note>
            Werner, att döma av det anförande som hon höll för några minuter
            sedan.
          </note>
          <note>
            Tack för att vi inte har socialism i Sverige,
          </note>
          <note>
            Margareta Winberg. Då kan vi dela med oss både av pengar och
            av teknik till länder där socialismen har nått sin fulländning
            och där planekonomin har fått utvecklas fritt.
          </note>
          <note>
            Margareta Winberg frågade vilken miljöpolitik det blir med de
            borgerliga i regeringsställning. Det vet vi inte riktigt i dag,
            eftersom det är väljarna som skall tala om vilken miljöpolitik
            de vill ha efter valet. Vi skall gå ut och förklara för väljarna
            var vi står i olika frågor, även när det gäller miljöpolitiken.
            Sedan får väljarna bestämma vilket inslag de vill ha i en ny regering.
          </note>
          <note>
            Jag vill också hävda att enskilt ägande har stora fördelar. Monopolen
            har mer eller mindre misslyckats överallt där de har funnits.
            Jag kan erkänna att det finns vissa områden som lämpar sig för
            monopol, men som regel misslyckas man med dem.
          </note>
          <note>
            Margareta Winberg tog upp reservat och naturvårdsområden och
            hur många det finns av varje. Det förefaller mig som att hon betraktar
            inrättandet av dessa områden som någonting storartat som har uträttats,
            men så är det inte,
          </note>
          <note>
            Margareta Winberg. Vi som lever i närheten av naturvårdsområden
            och reservat ser hur de förfaller mer och mer, eftersom det inte
            är någon som tar ansvar för dem. Staten tar inget ansvar och inte
            heller naturvårdsenheten på länsstyrelsen. Så länge som det är
            enskilda som sköter dessa områden har vi det fint på landsbygden
            där det tidigare inte var naturreservat. Men när de enskilda upphör
            med sin skötsel fungerar det inte längre.
          </note>
          <note>
            Margareta Winberg tog upp detta med att fler skall ta ansvar.
            Det är inte fråga om att jag inte tycker att det vore bra om flera
            tog ansvar. Självfallet tycker jag att det vore bra, men här är
            det fråga om ett intrång utan ersättning. Man lägger över kostnaden
            på den enskilde i stället för att ta ett gemensamt ansvar för
            den kostnad som berör oss alla. Man gör intrång och konfiskerar
            enskild rätt och egendom.
          </note>
          <note>
            Jordägarna har alltid tagit ansvar för de skyddsvärda skogarna
            liksom de har tagit ansvar för övrig mark som de äger och förvaltar.
            Staten har ju utfärdat bestämmelser som försvårar för den enskilde
            att sköta sin egendom, inbegripet de fjällnära skogarna. Nu gör
            man ingrepp i deras urgamla rätt och konfiskerar enskild egendom.
          </note>
          <note>
            Man tar ifrån den enskilde hans intresse och hans möjlighet att
            sköta det som han äger.
          </note>
          <note type="speaker">
            Anf. 101 ÅSA DOMEIJ (mp) replik:
          </note>
          <note>
            Herr talman! Jag har några frågor till Margareta
          </note>
          <note>
            Winberg om biotopskyddet, naturvårdslagen och kväveläckaget från
            jordbruket. Jag tänkte börja med biotopskyddet. Jag undrar hur
            socialdemokraterna, och förresten även resten av utskottet, kan
            tycka att det är tillräckligt att bara lägga till en enda liten
            paragraf som i vissa fall gör det möjligt att skydda småbiotoper.
            Det är ju bara ytterst små biotoper som man kan skydda på detta
            sätt. Dessutom står det att man åtminstone i början måste säga
            till varje enskild markägare och att man inte kan göra detta generellt.
            Större områden kommer man ju inte åt. Och som jag sade i mitt
            inledningsanförande blir det även i fortsättningen tillåtet att
            avverka urskog. Skulle vi inte behöva något tuffare, t.ex. den
            typ av lag som man har i
          </note>
          <note>
            USA, Endangered species act?
          </note>
          <note>
            Sedan skulle jag också vilja fråga något om naturvårdslagen.
            Det är mycket positivt att man i propositionen går på vår linje
            om att naturvårdslagen skall föras in i miljöbalken.
          </note>
          <note>
            Beskedet i dag om att ersättningsreglerna skall ses över är också
            jättebra. Men varför skall miljökonsekvensbeskrivningar inte föras
            in i naturvårdslagen, precis som i miljöskyddslagen, tills de
            kommer in i miljöbalken? Jag tycker att det verkar litet inkonsekvent.
            Bör inte miljökonsekvensbeskrivningar föras in även i naturvårdslagen,
            så att det åtminstone blir lika bra som i miljöskyddslagen, även
            om vi också anser att det finns brister i förslaget till miljökonsekvensbeskrivningar?
          </note>
          <note>
            Beträffande kväveläckaget från jordbruket undrar jag om det inte
            är glädjekalkyler i propositionen när det påstås att man skall
            kunna klara riksdagens målsättning. Om man läser HAV 90 är ju
            naturvårdsverket och lantbruksstyrelsen mycket mer pessimistiska.
            Man säger från lantbruksstyrelsens sida att målet inte kommer
            att nås och att det, om denna omställning av jordbruket skall
            ge något, krävs att den mest intensiva marken där det finns mest
            problem tas ur drift. Om man skall kunna nå målet krävs det nog
            en omstrukturering av hela det svenska jordbruket.
          </note>
          <note>
            Så låter det i HAV 90. Men om man läser propositionen har regeringen
            räknat på ett annat sätt. Regeringen tror att man kan klara detta.
            Då räknar man väldigt starkt på att det skall bli minskat kväveläckage
            från den jordbruksmark som läggs ned, och det är inte mark främst
            i Halland och
          </note>
          <note>
            Skåne, där de största problemen finns. Och varför har man bytt
            fot från HAV 90 till regeringens proposition? Det sägs ingenting
            om detta i underlaget till propositionen.
          </note>
          <note>
            Till sist vill jag yrka bifall till några av våra reservationer,
            vilket jag glömde tidigare. Det gäller reservationerna 170, 183,
            207, 210, 212, 225 och
          </note>
          <note>
            230. Och vi står naturligtvis bakom även våra övriga reservationer.
          </note>
          <note type="speaker">
            Anf. 102 ROY OTTOSSON (mp) replik:
          </note>
          <note>
            Herr talman! Det här blir en mycket kort replik, eftersom det
            här egentligen inte är min debatt. Jag kan emellertid inte låta
            bli att ställa en fråga till
          </note>
          <note>
            Margareta Winberg. Hon tog upp allemansrätten, vilket är något
            mycket viktigt och bra i vårt land.
          </note>
          <note>
            Men hur ser hon på allemansrätten vid ett EG-
          </note>
          <note>
            medlemskap? Det är vid det här laget ändå ganska klart att om
            EG-medborgare får köpa mark i
          </note>
          <note>
            Sverige, vilket de kommer att få göra om Sverige blir medlem
            i EG, kan de kräva att de skall ha sin mark i fred och att folk
            inte skall gå där och plocka bär, osv. i enlighet med den svenska
            allemansrätten. Om vi försöker att förhindra dem att kräva detta,
            kommer de att gå till EG-
          </note>
          <note>
            domstolen, och där gäller helt andra synsätt i fråga om privat
            äganderätt. Det sannolika är då att allemansrätten sätts ur spel.
            Det vore intressant med några synpunkter på detta.
          </note>
          <note>
            En annan sak som jag kom att tänka på gäller världsstrategin
            för naturvård. Sverige har i princip ställt sig bakom den genom
            att vara medlem i
          </note>
          <note>
            Världsnaturunionen som tagit fram detta. Där rekommenderas bl.a.
            att ungefär 10 % av representativa naturtyper skall skyddas --
            10 %
          </note>
          <note>
            alltså och inte 1 % som vi brukar tala om i det här landet. Är
            Margareta Winberg beredd att ställa sig bakom detta.
          </note>
          <note>
            Jag yrkade bifall till en del motioner tidigare. Det har under
            dagens gång visat sig att dessa motioner inte går att behandla
            i kammaren, eftersom de kräver färdiga lagförslag, eftersom yrkandena
            är så formulerade. Jag drar därför tillbaka dessa yrkanden. Det
            gäller Jo119, yrkandena 26--28,
          </note>
          <note>
            Sk625 yrkandena 20 och 21, Jo728 yrkande 5 och
          </note>
          <note>
            Jo730 yrkande 4.
          </note>
          <note type="speaker">
            Anf. 103 MARGARETA WINBERG (s)
          </note>
          <note>
            replik:
          </note>
          <note>
            Herr talman! Jag förstår inte vad Lars Ernestam menar när han
            säger att han fråntar arbetarrörelsen ensamrätten att ha drivit
            de frågor som är bra för folket under den period som vi tidigare
            diskuterade. Vilka alla frågor har ni drivit under årens lopp,
            och jag tänker då på början av seklet?
          </note>
          <note>
            Jag skall läsa upp ett citat från en debatt mellan
          </note>
          <note>
            August Palm och Anton Nyström i tidningen
          </note>
          <note>
            Folkviljan från 1882. August Palm skrev följande:
          </note>
          <note>
            ''Aldrig blir ni den verkliga arbetarens ledare, därtill är ni
            alltför mycket obekant med det arbetande ståndets verkliga ställning.''
          </note>
          <note>
            Så var det ju. Men det vore trevligt om Lars
          </note>
          <note>
            Ernestam utvecklade detta.
          </note>
          <note>
            Sedan kom Lars Ernestam med det litet skamliga greppet och undrade
            om jag är socialist. Då tror han att jag skall falla i gropen
            att inte våga erkänna att jag är det. Men det skall jag inte göra,
            utan jag svarar ja på den frågan. Och jag skäms inte ett dugg
            för det. Vi är demokratiska socialister, och det står vi upp för.
          </note>
          <note>
            Det som Lars Ernestam säger om Östersjön är också ett skamgrepp
            tycker jag, dvs. att ta planekonomi och kommunism till intäkt
            för att kapitalismen skulle vara motpolen, det fina och det som
            är bra. Det är ju inte detta det handlar om, utan det handlar
            om att ha inflytande över de politiska besluten och om att ha
            demokrati. Och det handlar även om, vilket Lars Ernestam sagt
            tidigare i debatter med mig, att korrigera marknadskrafterna när
            man nu har dem. Det är ju det som vi diskuterar här i dag. Jag
            tror inte att vi på den punkten är så oense i princip, utan vad
            vi är oense om är i vilken grad man skall korrigera.
          </note>
          <note>
            Till Karin Starrin i centerpartiet vill jag säga att jag inte
            har slagit mig för bröstet. Jag har bara konstaterat att ett förslag
            till hur en grön budget skall se ut har lagts fram och att jag
            tycker att det är bra. Jag vet att det är ni som har drivit detta,
            vilket mitt kvinnoförbund också har gjort. Men det tog jag aldrig
            upp. Men jag tycker att det är bra att man nu har en utredning
            och att den har kommit med sin första rapport. Jag hoppas, precis
            som Karin
          </note>
          <note>
            Starrin, att det här så småningom skall kunna inlemmas i den
            svenska nationalbudgeten.
          </note>
          <note>
            Sedan tycker Karin Starrin att jag tjatar om det här med en borgerlig
            regering. Jag tycker att det är ganska rimligt att väljarna före
            valet får besked, speciellt med tanke på att folkpartiet och moderaterna
            faktiskt har gjort en plattform där ni i centern inte fick vara
            med. Då är det intressant för en utomstående, som då skall vara
            alternativet till den folkpartistiska och moderata plattformen,
            att få veta hur det blir. Det fick jag inget svar på från
          </note>
          <note>
            Lars Ernestam. Hur blir det med strandskyddet,
          </note>
          <note>
            Lars Ernestam, och de andra frågorna som jag tog upp? Får centern
            vara med? Då är det intressant att höra centerns syn på detta.
            Jag tycker inte att det är ett dugg orimligt.
          </note>
          <note>
            Jag måste fråga Jens Eriksson om han inte ser någon som helst
            konflikt i det enskilda ägandet, och om han inte ser någon svårighet
            i att enskilda markägare och andra aktörer vill exploatera?
          </note>
          <note>
            Jag får återkomma till övriga debattörer i en senare replik.
          </note>
          <note type="speaker">
            Anf. 104 LARS ERNESTAM (fp) replik:
          </note>
          <note>
            Herr talman! Först vill jag uttala ett tack till
          </note>
          <note>
            Margareta Winberg för att hon i sitt anförande gjorde en utomordentligt
            fin sammanfattning av folkpartiets naturvårdspolitik. Om vi får
            den genomförd, i enlighet med våra förslag som hon koncentrerat
            redovisade, är vi nöjda.
          </note>
          <note>
            Sedan vill jag ta upp frågan om de 60 miljonerna till markinköp.
            På något sätt får jag ibland för mig att det är som om socialdemokraterna
            vill ta åt sig äran av att det blir genomfört. Var det inte så
            att här möttes socialdemokraterna i jordbruksutskottet av en enad
            opposition, där moderaterna i och för sig hade en annan vinkling
            på frågeställningarna. Inför detta faktum kom dessa pengar, som
            naturvården så väl behövde, fram.
          </note>
          <note>
            Margareta Winberg har talat om för oss här att hon är socialist.
            Det är bra. Men många socialdemokrater tror också på den marknadsekonomi
            som Margareta Winberg kritiserar så hårt. Då kommer min fråga
            tillbaka.
          </note>
          <note>
            Hur skall det bli? Är det Margareta Winbergs socialistiska linje
            som skall råda? Är det de marknadsekonomiskt orienterade socialdemokraternas
            linje som skall råda? Om detta råder stora tvivel i Sverige i
            dag. Jag skulle gärna vilja ha ett svar från Margareta Winberg
            om vilken grupp hon tror får majoritet.
          </note>
          <note>
            Jag vill ha ytterligare ett förtydligande från
          </note>
          <note>
            Margareta Winberg. Det gäller egentligen inte det som hon har
            tagit upp i debatten. Delar Margareta
          </note>
          <note>
            Winberg den uppfattning som har kommit från andra här i debatten
            att spanjorer, italienare och greker som kommer på besök till
            vårt land -- vi åker mycket till deras hemländer och hälsar på
            dem --
          </note>
          <note>
            inte skall få ta del av den allemansrätt som vi har här? Är inte
            det något fint som vi i Sverige har att erbjuda gäster från andra
            länder?
          </note>
          <note type="speaker">
            Anf. 105 KARIN STARRIN (c) replik:
          </note>
          <note>
            Herr talman! Det är bra att Margareta Winberg understryker att
            vi är överens om det viktiga miljömålet att vi får en grön miljöprodukt
            i fortsättningen, där miljöhänsyn sammanvägs med de ekonomiska
            målen. Det skall vi arbeta gemensamt för även i fortsättningen.
          </note>
          <note>
            Jag kan ändå inte rå för att jag tycker att det är enormt tjatigt
            att vi skall diskutera regeringskonstellationer. Min motfråga
            blir direkt till Margareta Winberg: Hur skall socialdemokraterna
            bilda regering efter kommande val? Den frågan förutsätter jag
            att Margareta
          </note>
          <note>
            Winberg inte kan svara på, likaväl som vi i centerpartiet inte
            vet hur den slutgiltiga konstellationen kommer att bli i en icke
            s-regering.
          </note>
          <note>
            Vi i centern deklarerar klart att vi vill ha en ny regering.
            Vi vill medverka i den regeringen.
          </note>
          <note>
            Centern behövs i en ny regering. Det är det besked vi i dag vill
            ge våra väljare.
          </note>
          <note>
            ''Marknadskrafterna är jordens och naturens största fiende.''
            Jag håller definitivt inte med om att man kan se så snävt på utvecklingen.
          </note>
          <note>
            Marknadskrafterna kan åstadkomma olika lösningar åt rätt håll
            med rätt styrmedel och med rätt engagemang. Vi vill naturligtvis
            få näringslivet att gå med på olika krav på miljömål som måste
            uppfyllas. Detta är vad vi tror på i centern.
          </note>
          <note>
            Jag ställde några frågor i mitt inledningsanförande i det här
            blocket av debatten som jag inte har fått något svar på. Tycker
            inte Margareta Winberg att just denna kombination av att få ett
            öppet landskap, att få åkermarken använd på ett effektivt sätt
            och att odla bioråvaror är viktig? Det gäller att få nya olika
            råvaror till både industri- och energiändamål. Är inte det angeläget?
            Är det inte viktigt att vi har ett dubbelt syfte och använda de
            pengar som vi en gång har sagt att vi skall använda till att utveckla
            markanvändningen på ett miljömässigt bra sätt? Jag vill gärna
            ha svar på den frågan.
          </note>
          <note type="speaker">
            Anf. 106 JENS ERIKSSON (m) replik:
          </note>
          <note>
            Herr talman! Margareta Winberg hann bara ställa en kort fråga
            till mig. Jag förstår att det är svårt att hinna med att svara
            på alla som ställer frågor och debattera med fyra fem samtidigt.
            Hon frågade mig om jag inte upplever en konflikt när det gäller
            människor som vill exploatera. Jag sade i ett tidigare inlägg
            att 1950, när strandskyddet tillskapades, välkomnade jag det därför
            att jag ansåg att det var till gagn. Det finns möjligheter att
            göra en översyn av strandskyddet och lätta på bestämmelserna så
            att människor kan få tillgång till stränderna på ett helt annat
            och bättre sätt än vad de gör i dag. Man behöver inte benhårt
            hålla på 100
          </note>
          <note>
            m längs hela kusten.
          </note>
          <note>
            Min tro på den enskilda som vill ta ansvar, äga och förvalta
            har inte rubbats bara för att jag har varit i debatt med Margareta
            Winberg. Den tron har snarare förstärkts. Jag har hela mitt liv
            levt bland sådana människor och sett vad de kan uträtta.
          </note>
          <note>
            Därför tror jag på dem. Vår skärgård och vår landsbygd hade inte
            sett ut som den gör i dag om inte sådana människor hade funnits.
            Jag hoppas att de skall få finnas kvar med sitt levande intresse
            för bygden.
          </note>
          <note type="speaker">
            Anf. 107 MARGARETA WINBERG (s)
          </note>
          <note>
            replik:
          </note>
          <note>
            Herr talman! Först vill jag säga några ord till Lars
          </note>
          <note>
            Ernestam angående de 60 miljonerna. Det hade aldrig blivit något
            om vi inte hade gått med på det.
          </note>
          <note>
            Det fanns annars ingen majoritet för det. Det var vänsterpartiet
            och vi socialdemokrater som gjorde detta, plus det som var kopplat
            till det uttalande jag tidigare pratade om.
          </note>
          <note>
            Det är märkligt vilken makt Lars Ernestam tilldelar mig. Hela
            Sverige tycks vänta på ett uttalande om min socialistiska inställning
            gentemot andra i mitt parti. Jag kan försäkra Lars Ernestam att
            så betydelsefull är jag faktiskt inte.
          </note>
          <note>
            Vidare har vi frågan om miljöpartiet, Åsa Domeij och biotopskyddet.
          </note>
          <note type="speaker">
            Anf. 108 ANDRE VICE TALMANNEN:
          </note>
          <note>
            Jag är ledsen, men replikrätten gäller inte Domeij och Ottosson.
          </note>
          <note type="speaker">
            Anf. 109 MARGARETA WINBERG (s)
          </note>
          <note>
            replik:
          </note>
          <note>
            Herr talman! Repliken gäller i varje fall Jens
          </note>
          <note>
            Eriksson.
          </note>
          <note>
            Jag vill gärna tacka Jens Eriksson för dessa år tillsammans i
            utskottet. Vi brukar när vi skojar i utskottet säga att Jens Eriksson
            i fiskefrågor står över alla partier. Han är experten, och han
            är den som kan allt. Sedan har han fått med sig moderaterna i
            mycket av vad han tycker.
          </note>
          <note>
            Vi har haft mycket trevligt tillsammans. Du har lärt oss andra
            mycket. Mig har du t.ex. lärt att sjunga
          </note>
          <note>
            Ålefiskarens vals. Vi har haft mycket roligt tillsammans, och
            vi har arbetat hårt tillsammans.
          </note>
          <note>
            Tack för de åren! Jag hoppas att du får en bra ålderns höst --
            vad du nu skall göra med den. Det finns säkert mycket på västkusten
            att ta sig för.
          </note>
          <note>
            Det är min förhoppning att alla ser till att miljöfrågorna får
            en framskjuten plats i den kommande valrörelsen. Det är också
            min förhoppning att vi lyfter blicken och ser jorden som vårt
            arbetsfält och litet grand tänker på det som
          </note>
          <note>
            Birgitta Dahl sade i morse. Hur många kan leva på samma standardnivå
            som vi? Till hur många räcker jorden? Birgitta Dahl nämnde siffran
            500 miljoner.
          </note>
          <note>
            Men vi är över 5 miljarder människor. Det förpliktar till att
            fundera över om vi i alla sammanhang skall kräva mer, fler och
            större. I
          </note>
          <note>
            stället är det kanske så att nästa fas i utvecklingen är något
            annat. Vi kanske inte skall äta två korvar i stället för en när
            vi nu är mätta i magen, eller biff i stället för köttfärs. Det
            är helt andra och betydligt väsentligare saker det gäller om vi
            menar något med ordet solidaritet.
          </note>
          <note>
            Som Jan Jennehag sade kan man inte reformera ett samhälle emot
            majoritetens vilja. Därför är det för alla oss som har uttalat
            oss för solidaritet och för ny ekonomisk världsordning en uppgift
            att leda opinionen mot ett solidariskt samhälle i dess verkligt
            goda betydelse.
          </note>
          <note type="speaker">
            Anf. 110 MAGGI MIKAELSSON (v):
          </note>
          <note>
            Herr talman! Det här är en lång debatt, men också en mycket viktig
            sådan. Jag tänkte ta upp skogen och dess roll och betydelse i
            mitt anförande i kväll.
          </note>
          <note>
            Skogen och skogsmarken måste ur ett ekologiskt och miljöinriktat
            perspektiv ses som en av våra allra viktigaste naturresurser.
            Den är förnybar, den har en mångsidig användning och den rymmer
            inom sig en stor del av den fauna och flora som är förutsättningen
            för det kretslopp som livet självt utgör. Skogen och dess produkter
            utgör i dag också vår viktigaste exportvara och ger ett stort
            exportöverskott.
          </note>
          <note>
            I ett globalt perspektiv är skogen jordens lunga, och
          </note>
          <note>
            Sverige har ett stort ansvar för att inte bidra till skövlingen
            av regnskog. Men också i Sverige har vi ett stort ansvar för att
            skogen ses i ett helhetsperspektiv och för att ta till vara alla
            dess förtjänster.
          </note>
          <note>
            Vänsterpartiet lade fram ett förslag till portalparagraf i skogsvårdslagen
            redan till den förra skogsutredningen, men förslaget står sig
            bra även i dag. Vi föreslog då att skogsmark med därpå växande
            skog skall vara en tillgång som skall skyddas, vårdas och skötas
            så, att den varaktigt ger människor, djur och växter en god miljö.
            Den skall dessutom med hänsyn till markens produktionsförmåga
            och övriga allmänna intressen ge hög avkastning av virke och andra
            nyttigheter.
          </note>
          <note>
            Den skall vara tillgänglig för alla enligt allemansrätten.
          </note>
          <note>
            Vi vill alltså se skogen som någonting mer än en virkesproducent,
            och det känns därför bra att det finns ett uttalat krav på den
            skogspolitiska kommittén att ta fram ett miljömål för skogsbruket.
          </note>
          <note>
            I direktiven anges också att en ansvarsfull hushållning bl.a.
            innebär bevarande av biologisk mångfald och försiktighet vid markberedning.
          </note>
          <note>
            Att vara skogsägare och får förmånen att förvalta skogen är därför,
            eller borde i alla fall ses som en viktig uppgift, men också som
            ett stort ansvar. Nya kunskaper om hoten mot vår natur kräver
            nytänkande och nya skötselmetoder. Det kommer att krävas tid och
            resurser att föra ut ny kunskap om skogen. Biologisk mångfald
            och ståndortsanpassat skogsbruk är nya begrepp som måste få tid
            att slå igenom. Det är förståeligt att det tar tid att inse att
            de skogar och skogsområden som många har lärt sig betrakta som
            skräpskog, som skall ersättas med planterad skog i likåldriga
            bestånd, också har andra värden och måste bevaras. Jag tänker
            t.ex. på de våtmarker, myrmarker och surdrag som har dikats och
            planterats genom åren.
          </note>
          <note>
            Kunskap är dock förändringens grund, och det går inte att nå
            målet om ett ekologiskt skogsbruk med värdesättande av skogens
            alla förtjänster utan att ha skogsägarna med sig -- såväl de privata
            som bolagen och staten själv.
          </note>
          <note>
            Det skall villigt erkännas att det privata småskogsbruket i dag
            är det som står för mångfalden i skogen -- ibland i trotsigt mostånd
            mot alltför nitiska uttolkare av den befintliga lagen -- och att
            det är de stora skogsbolagen, inte minst domänverket, som har
            gjort de största misstagen och skövlat mest. Utvecklingen under
          </note>
          <note>
            70- och 80-talen var skrämmande.
          </note>
          <note>
            Detta innebär dock inte att varje enskild skogsägare automatiskt
            vet bäst. Det är min och vänsterpartiets uppfattning att en stark
            lagstiftning kommer att vara en nödvändig förutsättning för att
            skogen skall ses som en långsiktig naturresurs ur ett brett perspektiv.
          </note>
          <note>
            För den skogspolitiska kommittén gäller det att lägga fast en
            skogspolitik som garanterar kommande generationer valmöjligheterna.
            Vi kan inte veta i dag hur skogen kommer att användas om
          </note>
          <note>
            100 eller 200 år. Vår viktigaste uppgift måste därför bli att
            garantera förutsättningarna för att det i
          </note>
          <note>
            Sverige alltid kommer att finnas en stor areal skog av varierande
            åldrar, med varierande trädslag och i olika naturtyper.
          </note>
          <note>
            Detta innebär dock inte att skogsbruket fungerar bäst om man
            tar bort alla regleringar, såsom moderaterna skriver i en reservation.
          </note>
          <note>
            Marknadskrafterna, som alltid har ett kortsiktigt lönsamhetstänkande
            som sitt främsta mål, måste anses vara de minst lämpade att ta
            ansvar för en näring som bygger på månghundraåriga omloppstider.
          </note>
          <note>
            Skogen och hela vår livsmiljö utsätts för stora hot i dag, hot
            som en bred allmänhet börjar känna till och oroa sig över. Ett
            av dem gäller försurningen.
          </note>
          <note>
            Vi har hört siffror från flera av de tidigare debattörerna, och
            vi vet att de kritiska belastningsgränserna överskrids på flera
            håll. Den akuta åtgärd som man i dag kan vidta är att vitaliseringskalka.
            Enligt vad man vet i dag har detta inte skadliga effekter på sikt,
            men det krävs självfallet fortsatta försök.
          </note>
          <note>
            Det är bra att utskottsmajoriteten skriver att skogsmarkskalkningen
            bör drivas vidare i minst nuvarande omfattning. Men samtidigt
            måste man inse att det inte går att hela tiden försöka reparera
            misstagen i efterhand. Jag kan inte låta bli att, som flera andra
            före mig, också göra en koppling till det beslut om en Öresundsbro
            som skall fattas här om några dar. Alla vet att en bro över Öresund
            mellan
          </note>
          <note>
            Malmö och Köpenhamn kommer att innebära ökad trafik, och därmed
            också en ökad miljöbelastning på skogen just i de områden som
            lider svårast av föroreningar i dag.
          </note>
          <note>
            Detta bekräftades i Aktuellt kl. 18, där man redovisade färska
            uppgifter om att skogsskadorna i södra Sverige på grund av luftföroreningar
            och försurning. Situationen är så allvarlig att man riskerar att
            tvingas att avverka skogen i förtid, enligt inslaget i TV.
          </note>
          <note>
            Herr talman! Det finns många fler aspekter som man kan anlägga
            på skogen. Jag förväntar mig att vi får flera sådana debatter
            här i riksdagen. Därför nöjer jag mig för tillfället med det jag
            har sagt.
          </note>
          <note>
            Talarlistan är lång, och det är många fler som vill tala efter
            mig.
          </note>
          <note>
            Anf. 111 INGRID HASSELSTRÖM NYVALL
          </note>
          <note>
            (fp):
          </note>
          <note>
            Herr talman! Efter denna långa debattdag vill jag komma med något
            som mera liknar en plädering.
          </note>
          <note>
            Jag skall ta upp ett enda ämne, Emån. Emån hör till de frågor
            som årligen återkommer i riksdagen.
          </note>
          <note>
            Upprepning, tycker en del -- nödvändigt, tycker vi som motionerar
            och reserverar oss.
          </note>
          <note>
            Under de senaste åren har Emån varit med i två olika utskottsbetänkanden.
            Det ena handlade om att detta unika vattendrag skulle omfattas
            av naturresurslagen och därigenom skyddas mot bl.a.
          </note>
          <note>
            vattenkraftsutbyggnad. Det sega motståndet från s och m har nu
            äntligen gett vika. När bostadsutskottets betänkande nr 18 behandlas
            i den fortsatta miljödebatten kan Emån räknas in bland de skyddade
            objekten. Detta glädjer i hög grad folkpartiet liberalerna, som
            har yrkat på detta sedan 1985. Där behöver alltså inte frågan
            om
          </note>
          <note>
            Emån återkomma.
          </note>
          <note>
            Jag hoppas dock att frågan återkommer inom det andra området,
            naturvården, som finns med i jordbruksutskottets betänkande nr
            30. Där har inte motionen lett till något alltför positivt yttrande
            från utskottet.
          </note>
          <note>
            Man kan också här säga att det finns två delfrågor.
          </note>
          <note>
            För det första: Bör inte ett 13 år gammalt riksdagsbeslut om
            åtgärder mot översvämningar omprövas? För det andra: Hur skall
            man utveckla den rika naturtillgången Emån till båtnad för turism
            och arbetstillfällen?
          </note>
          <note>
            Riksdagen beslöt 1978, efter mångåriga utredningar, att ge stöd
            för åtgärder att hindra de tidigare ofta återkommande översvämningarna
            på jordbruksmarker utmed ån. Einar Larsson, jordbruksutskottets
            ordförande 1978, betonade att arbetet skulle igångsättas snarast.
            Men det skulle dröja äenda till 1988 innan arbetet började. Då
            skedde de så brutalt och med så ringa hänsyn till den miljö som
            de aktuella 7--8 kilometrarna omfattar, att en kraftig opinion
            väcktes. Arbetet fick läggas ned och kunde återupptas först sedan
            andra metoder hade utarbetats av entreprenörer och påbjudits.
            Efter kritik även här i riksdagen beslöt regeringen att en överprövning
            måste göras av kommande etapper.
          </note>
          <note>
            Så sent som i förra veckan klargjordes att kammarkollegiet kommer
            att säga nej till nya etapper av invallning av Emån. Detta bör
            väga tungt i den fortsatta handläggningen. Men först skall vattendomstolen
            säga sitt, något som alla intresserade redan har väntat på i flera
            år.
          </note>
          <note>
            Hittills har invallningen kostat staten 23 milj.kr.
          </note>
          <note>
            Kammarrådet Gunnar Edenman, som nyligen företrädde det allmännas
            intresse inför vattendomstolen, sade bl.a.: ''Det verkar inte
            rimligt att satsa miljontals kronor för att skydda 450
          </note>
          <note>
            hektar åkermark, när vi vet att 500 000 hektar skall tas ur produktion
            under 1990-talet.'' Totalt beräknas projektet kosta minst det
            dubbla.
          </note>
          <note>
            Man måste dock ha förståelse för de lantbrukare som lever och
            arbetar i Emådalen. Hur skall ett fortsatt jordbruk förenas med
            dagens miljökrav?
          </note>
          <note>
            Kan man förstärka stödet för det öppna landskapet inom detta
            område? Hur kan lantbruk och turism dra nytta av varandra?
          </note>
          <note>
            Detta anser jag bör ingå i den utredning om Emåns framtid som
            jag föreslagit i en motion. Motionen följs upp i reservation nr
            163, som jag stöder, liksom övriga motioner där folkpartister
            är med.
          </note>
          <note>
            Herr talman! Därmed har jag kommit fram till den andra delfrågan:
            Hur skall man utveckla naturresursen Emån? En arbetsgrupp med
            representanter för kommunerna i dalen, fisket och naturvården
            har framlagt planer på att få havsöringen och laxen att vandra
            ända upp till
          </note>
          <note>
            Vetlanda, något som de gjorde i början av seklet.
          </note>
          <note>
            Detta skulle vara grunden till en utbyggd fisketurism och skulle
            också ge ökade möjligheter för fiskens reproduktion.
          </note>
          <note>
            Många ideella krafter ställer upp, men mer stöd behövs, bl.a.
            för turistsatsningar. Också andra idéer kan vara värda att ta
            fram. Därför är mitt förslag, som jag hoppas kan tas upp i riksdagen
            nästa år:
          </note>
          <note>
            Upphäv beslutet om invallning av Emån! Använd de medel, som skulle
            satsas där, som resurs för en planering som siktar till att använda
            Emån som den underbara naturtillgång den är! Det kan leda till
            en positiv utveckling i stället för den handlingsförlamning som
            nu till stor del råder genom beslutsvånda på flera olika håll.
          </note>
          <note type="speaker">
            Anf. 112 GÖSTA LYNGÅ (mp):
          </note>
          <note>
            Herr talman! Låt mig för några minuter ta kammarens ledamöters
            tid i anspråk med att fästa uppmärksamheten på det sydvästra hörnet
            av
          </note>
          <note>
            Skåne, där det vackra Falsterbonäset finns.
          </note>
          <note>
            Falsterbo och Höllviken är bekanta namn, och i närheten ligger
            också Foteviken. Det är ett våtmarksområde med häckande fåglar,
            ett område som är inkluderat på den av Sverige underskrivna internationella
            lista över våtmarksområden som skall skyddas.
          </note>
          <note>
            Där vill vägverket dock bygga väg. Det har varit många turer
            i ärendet, där olika instanser har sagt sitt. Jag skall inte repetera
            allt som förekommit, utan skall bara säga att jag för ungefär
            två år sedan hade en frågedebatt här i kammaren med Birgitta
          </note>
          <note>
            Dahl om detta. Jag fick då svaret: Självfallet lever
          </note>
          <note>
            Sverige upp till sådana konventioner som man skrivit på.
          </note>
          <note>
            Ja, fru talman, väg håller på att byggas. Man har byggt vallarna,
            och för att tala med en annan minister -- Georg Andersson -- asfalt
            skall läggas.
          </note>
          <note>
            Hittills har inte asfalt lagts, men det lär vara helt omöjligt
            att bifalla förslaget i vår motion, nämligen att riksdagen skall
            stoppa vägbygget vid Foteviken.
          </note>
          <note>
            Det är hittills inte i första hand fåglarna som har drabbats,
            utan fisken. Stranden är mycket långgrund, och där har man gjort
            utfyllningar. Om djupet är mindre än 30 cm får man nämligen göra
            sådant. Men det är just på det djupet som ynglen ligger. Ni har
            säkerligen många gånger när ni har badat vid långgrunda stränder
            sett att det där finns mycket yngel.
          </note>
          <note>
            Nu drabbas biotoperna där. Vad är det för biotopskydd man har,
            Margareta Winberg, när man beslutar att fylla ut sådana långgrunda
            områden?
          </note>
          <note>
            Jag skall inte beskylla bara socialdemokraterna för detta. Det
            är faktiskt de som har ansvaret, men de som verkligen puffar på
            är den moderatdominerade
          </note>
          <note>
            Vellinge kommun. Det är svårt att där hålla en våtmark levande
            och att upprätthålla det habitat som man behöver för fisk och
            fågel och som man enligt internationella konventioner som Sverige
            har skrivit på borde ha kvar för kommande generationer.
          </note>
          <note>
            Det finns en liten möjlighet, fru talman, att komma undan utbyggnad
            av våtmarker. Enligt konventionerna skall man då ha ett liknande
            eller likvärdigt område att avsätta. Utskottet har diskuterat
            det i samband med vår motion, och det har funnit att det inte
            finns något likvärdigt område. Det finns ingenting i Sverige som
            man kan avsätta i stället för Foteviken. Man förstör
          </note>
          <note>
            Foteviken ändå.
          </note>
          <note>
            Detta är beklagligt, fru talman. Jag hoppas, eftersom riksdagen
            inte är mäktig att stoppa detta, att något liknande inte kommer
            att ske i framtiden.
          </note>
          <note type="speaker">
            Anf. 113 ÅKE GUSTAVSSON (s):
          </note>
          <note>
            Fru talman! De socialdemokratiska partidistrikten runt Vättern
            har i olika sammanhang markerat den stora vikt som de fäster vid
            att Vättern kan vara i god ekologisk balans. Det har bl.a. skett
            i form av konferensverksamhet, uttalanden och uppmaningar till
            förtroendevalda.
          </note>
          <note>
            Vi kunde vid en överläggning för några månader sedan konstatera
            att vattenvårdsplanen Vättern 90, som Vätternvårdsförbundet presenterat,
            är en bra gemensam grund för bedömningar och åtgärder i berörda
            län. Det yttersta syftet är naturligtvis att skydda Vättern. Till
            de problem som måste angripas hör föroreningar av kväve, klororganiska
            föreningar, metaller, farligt gods och militär verksamhet.
          </note>
          <note>
            Vättern är klassad som riksintresse för vetenskaplig naturvård
            och friluftsliv. Mer än en kvarts miljon får sitt dricksvatten
            från Vättern. Därför är det viktigt att hindra förorenande utsläpp
            och nedfall i
          </note>
          <note>
            Vättern. Det krävs en god kännedom om nuvarande tillstånd, samband
            mellan orsak och verkan samt inte minst åtgärdsinriktad kunskapsuppbyggnad.
          </note>
          <note>
            Enligt vattenvårdsplanen handlar det främst om förekomsten av
            kväve, metaller och klororganiska föreningar.
          </note>
          <note>
            I motion nr Jo73 pekar vi på att det är ytterst angeläget att
            få ökad klarhet i hur Vättern påverkas av ökad kvävebelastning
            och hur olika miljögifter påverkar ekologi, fiske och vattenkvalitet.
            Här har naturvårdsverket ett övergripande ansvar. I
          </note>
          <note>
            motionen förutsätter vi att detta arbete sker i samverkan med
            i första hand Vätternförbundet, men vi uttalar också att Eko-region
            Vätterbygden kan bli en viktig samarbetspartner. Eko-region
          </note>
          <note>
            Vätterbygden har utarbetat ett samlat program för sitt forskningsarbete
            i dessa sammanhang.
          </note>
          <note>
            För att peka på en mycket konkret punkt vill jag säga att en
            åtgärd måste vidtagas snarast, nämligen att hindra fortsatt utsläpp
            av klor och dioxiner från
          </note>
          <note>
            Aspa pappersbruk i Olshammar. Låt mig säga att jag tror att också
            Verner von Heidenstam, en av våra större nationalromantiska skalder,
            skulle ha uppskattat det, eftersom han växte upp i
          </note>
          <note>
            Olshammar.
          </note>
          <note>
            Utskottet ger oss motionärer i sin tur några uppmuntrande tillrop
            och säger att motionen i valda delar kan tjäna som inspirationskälla
            i det fortsatta arbetet.
          </note>
          <note>
            Låt också mig då å min sida ge ett ord på vägen. Det är viktigt
            att de stora sjöarna, i detta fall Vättern, får en större uppmärksamhet
            inom naturvårdsverkets forskning. Jag förutsätter att så blir
            fallet. Utskottet har särskilt betonat angelägenheten av fortsatt
            forskning och undersökningar av miljöstörande utsläpp.
          </note>
          <note>
            Sker inte detta kan jag försäkra herrarna och damerna inom naturvårdsverket
            att vi återkommer.
          </note>
          <note>
            Sötvatten 90 måste nu följas upp och Vättern prioriteras. Vattenföroreningarna
            handlar nämligen inte bara om våra hav, utan de handlar också
            om Vättern och de andra stora sjöarna. Detta förtjänar en långt
            större uppmärksamhet än vad som för närvarande är fallet.
          </note>
          <note type="speaker">
            Anf. 114 LOLA BJÖRKQUIST (fp):
          </note>
          <note>
            Fru talman! Nu har Åke Gustavsson tagit upp ett av de tre ämnen
            som jag tänkte ta upp. Därför kan jag ägna litet mer tid åt det
            som handlar om eklandskapet och ängs- och hagmarkerna i
          </note>
          <note>
            Östergötland.
          </note>
          <note>
            I det aktuella betänkandet behandlas tre motioner som berör områden
            i Östergötland som dessutom är av riksintresse. Det gäller Vättern,
            det gäller eklandskapet samt ängs- och hagmarkerna och det gäller
            sjön Tåkern. Jag vill inte spara någon möda för att öka förståelsen
            för de behov som finns i fråga om bevarandet och skötseln av de
            här viktiga områdena. De måste kunna bevaras och utvecklas för
            kommande generationers behov.
          </note>
          <note>
            I dagens nummer av Östgöta Correspondenten finns en stor rubrik
            som lyder ''Kan hagarna räddas?'' Sista och tredje omgången av
            en kurs för handläggare av länsstyrelsernas gröna naturvård har
            just avslutats. Östergötland har fått vara värd för samtliga kurser,
            eftersom vårt län har störst areal av gamla fodermarker som fortfarande
            är intakta. De kan spåras ända ner till järnåldern och har alltså
            hävdats sedan dess.
          </note>
          <note>
            Nu börjar tack och lov allt fler förstå att dessa ängsoch hagmarker
            är lika värdefulla att bevara som fornminnen av annat slag. Stark
            oro finns dock på naturvårdsenheten för att naturmiljöernas mångformighet
            skall utarmas och de artrika slåtteroch betesmarkerna växa igen.
            Vi river inte våra kyrkor eller andra kulturbyggnader. Men det
            har varit få som tidigare reagerat på att landskapet på så många
            håll förändrats och blivit mörkare de senaste 30--40 åren.
          </note>
          <note>
            Vid den inventering som länsstyrelsen har utfört i vårt län har
            man hittat 2 600 bevarandevärda objekt naturlig fodermark på tillsammans
            16 270
          </note>
          <note>
            hektar. Det är alltså sådan mark som inte är gödslad. Objekten
            varierar i storlek från 1 hektar, dvs. små öar här och var, upp
            till Tåkernstranden, som är på 440 hektar. De är registrerade
            i klasser från 1 till 4.
          </note>
          <note>
            Ungefär en tredjedel av Sveriges totala arealhagmark finns inom
            Östergötland och norra
          </note>
          <note>
            Småland. Den har klassats som så värdefull att stöd bör utgå
            för betesdrift.
          </note>
          <note>
            Genom att några bönder envist har gjort fina naturoch kulturgärningar
            så är 100 hektar alltjämt slåtterängar. Alla minns säkert sin
            barndoms änglamark, med blommorna och ljuset. En slåtteräng har
            ett fyrtiotal eller fler blomarter per kvadratmeter, till skillnad
            från gödslad betesmark, som bara har 10--15 arter.
          </note>
          <note>
            Speciellt viktigt är vårt eklandskap, som har stor betydelse
            för lokalbefolkningen och turisterna och är ett vackert inslag
            i landskapsbilden. Söder om
          </note>
          <note>
            Linköping har vi den största sammanhängande ekhagmarken. Det
            området är ett av de riksintressen jag nämnde i början.
          </note>
          <note>
            Eken är det ädlaste av våra lövträd. Den är inte bara vacker
            att se på, utan 500 arter är knutna till detta träd. Av de ca
            130 utrotningshotade insekterna, som läderbaggen och ekoxen, finns
            ett fyrtiotal knutna just till eken i detta område.
          </note>
          <note>
            Dårgräsfjärilen är också akut hotad och finns nu bara på Gotland
            och i Östergötland. Vi har också trumgräshoppan, som har vackert
            klarröda flygvingar. Många fåglar är dessutom beroende av detta
            eklandskap. Många arter är beroende av att kunna förflytta sig
            mellan olika trädbestånd, och därför behövs öar mellan dessa och
            åkerarealerna.
          </note>
          <note>
            En del av ekens inneboende gäster kräver värme för att utvecklas
            och trivs bara i bredkroniga och grova ekar. Därför måste eken
            stå öppet och fritt och inte inklämd mellan granar. Helt nyligen
            har man också upptäckt vilken ''guldgruva'' de stora ekarna är
            när det gäller bevarandet av sällsynta lavar. Arter som sedan
            länge är försvunna i övriga
          </note>
          <note>
            Europa har man hittat just i de här områdena.
          </note>
          <note>
            För att vi skall kunna bevara dessa områden krävs det långsiktiga
            avtal på 10--15 år. På tre eller fyra år kan annars hagmark av
            första klassen rasa ned till fjärde, om marken inte sköts. Markerna
            måste betas eller slås. Vid omställningen av livsmedelspolitiken
            skall många av Östergötlands mjölkkor tas ut ur produktionen.
            Teoretiska beräkningar visar att mer än hälften av den klassade
            marken skulle växa igen om inte de mindre gårdarnas besättning
            kan ersättas med t.ex.
          </note>
          <note>
            köttdjur.
          </note>
          <note>
            Östergötland har fått 9 milj.kr. av de 200 som avsatts till landskapsvård.
            Kommunerna bidrar också med en mindre del. Ändå är länsstyrelsernas
            gröna enheter mycket bekymrade inför framtiden.
          </note>
          <note>
            Det behövs nämligen fem gånger så mycket.
          </note>
          <note>
            Bekymren gäller också deras egen arbetssituation.
          </note>
          <note>
            Hur skall de klara fördelning och utvärdering med nödvändiga
            besök på platsen, utan att personalstyrkan ökas?
          </note>
          <note>
            Folkpartiet liberalerna har länge värnat om kulturoch naturvården
            och också anvisat medel för de förslag som vi har lagt. Vi är
            självfallet glada för att utskottet har gått förbi regeringen
            och, precis som vi föreslagit, ökar anslaget till bildande av
            naturreservat med 60 milj.kr. Däremot fanns det inte samma intresse
            för vårt förslag om 30 milj.kr.
          </note>
          <note>
            till en ny ersättning för frivilliga naturvårdsåtgärder, ett
            skogsbrukets NOLA-
          </note>
          <note>
            bidrag. En majoritet i utskottet säger också nej till folkpartiet
            liberalernas förslag om ytterligare medel till vård av naturreservat,
            hotade arter och forskning i naturvårdsbiologi. Det är beklagligt.
          </note>
          <note>
            Riksdagen har dessutom i ett tidigare betänkande sagt nej till
            vårt förslag på ytterligare 20 miljoner för den välbehövliga personalförstärkning
            som jag nämnde nyss.
          </note>
          <note>
            Ett annat av folkpartiet liberalernas förslag, den generella
            arealersättningen, tror jag skulle vara till stor hjälp när det
            gäller att hålla bl.a. Östergötlands landskap öppet. Ett annat
            förslag från folkpartiet som skulle kunna underlätta skyddandet
            av hotade arter inom större områden är att pröva formen hänsynsområde
            i stället för att inrätta reservat.
          </note>
          <note>
            Miljöeffekterna av den nya livsmedelspolitiken skall följas upp
            av naturvårdsverket, lantbruksstyrelsen och riksantikvarieämbetet.
            En redovisning skall vara klar till den 30 juni 1992. Jag kan
            garantera att också östgötarna kommer att följa utvecklingen mycket
            noga. Min förhoppning är att även de som bor på annat håll i landet
            skall vara lika intresserade av att detta eklandskap och dessa
            ängs- och hagmarker kan bevaras. Det har vi alla stor glädje av.
          </note>
          <note>
            Så till nästa riksintresse, som är Nordeuropas förnämsta fågelsjö.
            Det är Tåkern, som ligger vid
          </note>
          <note>
            Ombergs fot. Den blev naturreservat 1975. Där kan man beskåda
            250 fågelarter, varav hundratal häckar. I oktober kan man se hur
            tiotusentals
          </note>
          <note>
            Sädgäss lyfter varje morgon för att äta på fälten runt sjön.
          </note>
          <note>
            Sverige har genom våtmarkskonventionen förbundit sig att bevara
            Tåkerns naturvärden. Men
          </note>
          <note>
            Tåkern höll på att växa igen. Reservatsmedlen räckte inte. År
            1987 tog initiativrika personer kontakt med Världsnaturfonden,
            och så bildades
          </note>
          <note>
            Tåkernfonden, med landshövding Rolf Wirtén som ordförande. Pengar
            har nu samlats in så att avkastningen kan användas till att betala
            lantbrukarna för betet av strandängarna och gässens skadegörelse
            på åkrarna, forskning, restaurering, guidning m.m. Men man saknar
            ett högklassigt informations- och besökscentrum likt det vid Hornborgasjön,
            som staten för några år sedan i stort sett betalade för med 10
            milj.kr.
          </note>
          <note>
            I vår flerpartimotion har vi begärt ca 300 000 kr. till projektering
            av en besöksanläggning. De som lagt ned otaliga gratistimmar vid
            Tåkern kan inte förstå rättvisan med att Hornborgasjön stöttas
            med stora summor statliga medel -- nu senast i det här betänkandet
            med 48 milj.kr. -- för i stort sett hela restaureringen och dessutom
            pengar till detta besökscentrum, medan Nordeuropas förnämsta fågelsjö
            och attraktiva turistmål inte får någon hjälp utöver drift bidraget.
            Hur förklarar utskottsmajoriteten detta? Beror det på ärendemängden
            i detta betänkande eller menar utskottsmajoriteten att östgötarna
            skall straffas för att de är så idealistiska och lägger ned så
            mycket eget arbete? I detta fall är jag mycket besviken på skrivningen
            i betänkandet.
          </note>
          <note>
            Det finns mycket mer att säga om Tåkern och omgivningarna, men
            jag rekommenderar ett besök vid sjön och alla övriga närliggande
            turistmål. Där finns t.ex. Ombergs blomsterängar, Dags mosse,
          </note>
          <note>
            Alvastra klosterruin och dem nio gamla kyrkorna.
          </note>
          <note>
            Sedan var det mening att jag skulle tala någonting om Vättern,
            det tredje riksintresset. Men Åke
          </note>
          <note>
            Gustavsson har utförligt berättat om vikten av att
          </note>
          <note>
            Vättern får bevaras i det skick den är nu, men det fina dricksvatten
            som vi har. Det är mycket viktigt att vi kan följa det som sker
            med Vättern, eftersom omloppstiden är så långsam, 60 år. Om det
            händer en olycka i Vättern blir den katastrofal.
          </note>
          <note>
            Fru talman! I övrigt ställer jag mig bakom samma reservationer
            som Sören Norrby tidigare yrkade bifall till.
          </note>
          <note type="speaker">
            Anf. 115 KRISTER SKÅNBERG (mp):
          </note>
          <note>
            Fru talman! Låt mig börja med att ta upp två reservationer. Det
            gäller reserveration 68 om talerätten. Miljöpartiet menar alltså
            att även miljöorganisationer skall kunna betraktas som sakägare
            i miljömål. Man bör utvidga talerätten för enskilda och organisationer
            i mål som berör olika miljöintressen. Jag ställer mig bakom den
            reservationen, fru talman!
          </note>
          <note>
            Jag vill också tala om reservation 69, som gäller en miljöombudsman.
            Där vill jag yrka bifall. Jag tror inte att jag närmare behöver
            beskriva behovet av en miljöombudsman. Jag är ganska säker på
            att de flesta av er förstår det. Det är ju en gemensam reservation,
            som även centerpartiser, folkpartister och vänsterpartister har
            varit med om att lägga fram. Visst skulle det vara mycket bra
            om man kunde motverka de ökade miljöriskerna i samhället och om
            det fanns en miljöombudsman som kunde anlägga en helhetssyn och
            arbeta på ett övergripande sätt för miljöfrågorna.
          </note>
          <note>
            Fru talman! Jag har varit konsult i affärsutveckling i ett antal
            år. Innan dess arbetade jag ett dussin år i svenska bruksföretag.
            Jag har även en viss utbildning i nationalekonomi. Därför tycker
            jag att det är så intressant när några talare tar upp kopplingen
            mellan miljö och ekonomi. Jag får hålla med Karin Starrin i vad
            hon sade förut om att också marknadskrafterna kan arbeta för miljön
            och för ett bättre resursbevarande.
          </note>
          <note>
            Jag arbetade i Stora Kopparberg i Skutskär med cellulosa. Där
            lärde jag mig bland mycket annat hur duktig man var på att ta
            tillvara energi och att hushålla. Det var för 25 år sedan. Sedan
            dess har man blivit ännu duktigare och fått bättre teknik. I
          </note>
          <note>
            skogsindustrin skulle man kunna ta ut en mycket större del av
            den energi man behöver ur skogen, om det lönade sig även företagsekonomiskt.
          </note>
          <note>
            Samhällsekonomiskt är det självfallet lönsamt.
          </note>
          <note>
            Jag har arbetat i Perstorp AB, och där började jag med affärsutveckling.
            Jag lärde mig att upptäcka och utvärdera affärsmöjligheter. Jag
            var bl.a.
          </note>
          <note>
            ansvarig för att Perstorp började utveckla och marknadsföra bullerbekämpningsmateriel
            och teknik för bullerbekämpning. I dag omsätter den verksamheten
            över en halv miljard kronor. Man har även, fru talman, hunnit
            minska en hel del buller, bullerskador och stress. Det har skapat
            många arbetstillfällen, och man har tjänat en hel del pengar.
            Det är ingen dålig kombination.
          </note>
          <note>
            Marknadskrafterna har i det här fallet arbetat åt rätt håll.
          </note>
          <note>
            Häromåret återvände jag förresten till Perstorp
          </note>
          <note>
            ABs fabriksområde för att göra försök med rökgasrening. Jag hade
            blivit delägare i ett företag som skulle utveckla och marknadsföra
            gasrening.
          </note>
          <note>
            Andra delägare var Alfa-Laval, Landskrona Finans och två privatpersoner.
            Försöken gick bra, men vi fick inte ihop pengar till att föra
            idén i hamn. Ett västtyskt företag tog över licensrätten. Det
            hade möjligen varit bra att ha den affärsutvecklingsmöjligheten
            kvar i Sverige också.
          </note>
          <note>
            Fru talman! I fredags var jag på Perstorp ABs område igen och
            såg då den nya pannan för biobränslen. Perstorp AB har räknat
            fram att det lönar sig bättre att använda biobränslen än kol,
            olja och fossilgas. Det är ju spännande att man också där med
            tidig vittring kan se att marknadskrafterna egentligen talar för
            biobränslen och förnybara energiformer.
          </note>
          <note>
            Jag skall bara säga att jag också arbetade några år på Höganäs
            AB med eldfast material. Då fick jag litet insikt i hur man skulle
            kunna använda energi i järn- och stålindustrin mycket effektivare
            än man gör i dag.
          </note>
          <note>
            Fru talman! Det finns massor med lovande affärsmöjligheter som
            skulle förbättra miljön om de förverkligades. De skulle minska
            förbrukningen av naturresurser som inte förnyas och även förbättra
            människors hälsa. I många fall är det redan samhällsekonomiskt
            lönsamt att förverkliga dem. Om vi hade ekonomiska styrmedel som
            gjorde att det som är bra för människor, för natur och för samhällets
            ekonomi även var lönsamt för företagen, skulle marknadskrafterna
            plötslig arbeta i miljöns och i framtidens tjänst. Det skulle
            löna sig, fru talman, att värna förutsättningarna för fortsatt
            liv på jorden. Det vore väl ganska fint.
          </note>
          <note>
            Jag vill ta upp två exempel. Det ena är, och det har jag pratat
            om förut här flera gånger i kammaren, hur man i Danmark har tagit
            vara på kraften i vinden. Man har utvecklat vindkraften på ett
            helt annat sätt än här i Sverige. Man har faktiskt bättre sinne
            för affärer. Det är ju etablerat. Var och en kan se att det har
            givit en bra andel, än så länge 2 %, men växande, av den danska
            elförsörjningen. Det har också givit exportinkomster, och det
            kommer att fortsätta att vara en tillgång för Danmark.
          </note>
          <note>
            Nu håller man på att göra om det hela med biogas.
          </note>
          <note>
            Det har jag i och för sig också nämnt här förut. Men jag vill
            gärna ta upp det i det här sammanhanget när det gäller att se
            affärsidéer, möjligheter att göra någonting som är bra både för
            miljön, för naturresurserna och för ett lands ekonomi.
          </note>
          <note>
            Jag har en rapport här, som det fortfarande luktar trycksvärta
            om. Den kommer från Danmark och heter Biogasfællesanlæg. Jag var
            där på ett studiebesök, tillsammans med folk från ett antal svenska
            verk och organisationer som sysslar med energi, för några veckor
            sedan. Rapporten kom i förrgår, tror jag. Där visar man att man
            kan uppnå ett antal fördelar genom att ta till vara biogas. Jag
            skall nämna några av dem. Uppräkningen kan bli lång.
          </note>
          <note>
            Genom sådana här biogasanläggningar underlättar man flytgödselhanteringen
            i jordbruket. Man ger bättre precision i gödslingen, och man minskar
            behovet av konstgödsel. Man minskar också, genom den ökade precisionen
            i gödslingen, riskerna för kväveläckage. Man får möjlighet att
            oskadliggöra organiskt industriavfall. Man tar vara på rötgas
            från kommunala reningsverk. Man får elkraft och fjärrvärme, och
            man minskar därmed, fru talman, även förbrukningen av fossila
            bränslen, som hade varit alternativet. Därmed förbättras också
            den danska bytesbalansen.
          </note>
          <note>
            I Danmarks fall är detta inte bara samhällsekonomiskt lönsamt,
            utan man håller också på att göra det företagsekonomiskt lönsamt.
          </note>
          <note>
            Eftersom detta är en miljödebatt borde jag kanske också nämna,
            fru talman, att naturligtvis även utsläppen av växthusgaser minskas,
            något som ju är viktigt. Det kommer att visa sig att detta har
            ett väsentligt samhällsekonomiskt värde.
          </note>
          <note>
            Dessa funderingar om en helhetssyn på miljö, ekonomi och resursanvändning
            har jag tagit upp i motion Fi67. Jag kan här inte göra annat än
            att berätta och informera om denna motion, och jag hoppas att
            den leder till något i samband med behandlingen av kompletteringspropositionen.
            I
          </note>
          <note>
            denna motion redogör jag för helhetssynen och att det kan löna
            sig för alla inblandade parter att anlägga en sådan helhetssyn.
          </note>
          <note>
            Jag hoppas att vi riksdagen skall sluta med att se detta med
            miljöskydd och åtgärder för att skydda miljön och att bättre ta
            till vara naturresurserna som enbart en kostnad. Det är ett mycket
            inskränkt sätt att se det hela, fru talman. Det finns faktiskt
            plus- och minussidor. Jag kan försäkra kammarens ledamöter: Har
            ni inte insett detta hittills, kommer ni inom några få år att
            komma underfund med det.
          </note>
          <note>
            Försök att hänga med redan nu! Tack, fru talman.
          </note>
          <note type="speaker">
            Anf. 116 LARS NORBERG (mp):
          </note>
          <note>
            Fru talman! Jag vill gärna ansluta mig till det som
          </note>
          <note>
            Krister Skånberg sade här alldeles nyss. Att inrätta vårt liv
            och vår kultur efter de förutsättningar som de ekologiska systemen
            och naturen kräver är egentligen det enda som kan vara lönsamt
            på sikt.
          </note>
          <note>
            Jag skall anknyta till vad som står i betänkandet på s. 69. Där
            skriver utskottet: ''Utskottet vill erinra om att vissa miljöfrågor
            under innevarande vårsession kommer att behandlas i samband med
            riksdagens beredning av de näringspolitiska och energipolitiska
            propositionerna.'' Detta är sant.
          </note>
          <note>
            Näringsutskottet har behandlat dessa propositioner. Jag har begärt
            ordet för att komma med en liten rapport i det sammanhanget om
            hur man där har behandlat miljöfrågorna.
          </note>
          <note>
            Miljöpropositionen kan karakteriseras som ofullständig. Vårt
            återremissyrkande hänger samman med att vi anser att innehållet
            är otillräckligt och egentligen inte ger något som helst avstamp
            för det som Birgitta Dahl ofta så vältaligt har talat om, nämligen
            att vi, vårt land och vår kultur behöver lägga om livsstil och
            konsumtionsmönster. Det är mycket litet i betänkandet som leder
            i den riktningen.
          </note>
          <note>
            Vår kritik av betänkandet gäller förvisso inte enbart proceduren,
            utan i allra högsta grad innehållet.
          </note>
          <note>
            Ändå är betänkandet naturligtvis mycket förnämligt i jämförelse
            med näringsutskottets behandling av miljöfrågorna i samband med
            näringslivspropositionen och energipropositionen.
          </note>
          <note>
            Där finns praktiskt taget ingenting som kan betraktas som några
            framsteg för miljöfrågorna.
          </note>
          <note>
            Den stora bolagisering av statliga affärsverk som exempelvis
            debatterades här i förra veckan i kammaren, och som förmodligen
            kommer att genomdrivas ganska snart, kommer med all säkerhet att
            vara till skada för miljön. Att stora delar av statens markinnehav,
            fjällvärlden icke minst, överlåts till ett aktiebolag, AB
          </note>
          <note>
            Domänverket, torde knappast leda till större hänsyn till miljön.
            Bakom aktiebolagslagens ridåer finns förutsättningar för detta
            bolag att enbart inrikta sig på det som är kortsiktigt lönsamt.
          </note>
          <note>
            Förslagen på energipolitikens område kommer att debatteras här
            om någon vecka. Men det är egentligen inte någon hemlighet vad
            som kommer att hända. Det finns en trepartiöverenskommelse, och
            i den finns praktiskt taget inga kraftfulla incitament till att
            förbättra miljön. Man vågar inte av hänsyn till EG gå vidare med
            koldioxidavgifter för kraftproduktion eller att höja koldioxidavgifterna
            över huvud taget. Framför allt föreslås inga verkningsfulla åtgärder
            för att avskaffa kärnkraften.
          </note>
          <note>
            Det som föreslås i trepartiöverenskommelsen måste jag när det
            gäller kärnkraftsavvecklingen tyvärr betrakta som kosmetik och
            dimridåer. Det låter i och för sig väldigt bra, men det är helt
            otillräckligt.
          </note>
          <note>
            Det är också utomordentligt märkvärdigt att man i jordbruksutskottets
            betänkande talar om gränsöverskridande luftföroreningar, men det
            finns inte ett ord nämnt om utsläppen från Tjernobyl och den typ
            av gränsöverskridande luftföroreningar som kommer av kärnenergin.
            Vi vet också att kärnenergin i form av bomber kan leda till den
            mest katastrofala luftförorening som över huvud taget kan inträffa.
          </note>
          <note>
            De som har läst boken Köld och mörker, följderna av ett stort
            kärnvapenkrig, vet att detta är en ekologisk katastrof av oerhörda
            mått. Men även haverier i kärnkraftverk kan leda till stora gränsöverskridande
            luftföroreningar. Det har vi också erfarenhet av efter Tjernobylolyckan.
            Ändå tas inte dessa frågor upp vare sig av jordbruksutskottet
            eller i trepartiöverenskommelsen.
          </note>
          <note>
            Vidare står i propositionen att tillverkaren har ansvar för produkterna
            och att det gäller under hela deras livslängd. Så säger regeringen,
            och utskottet instämmer med detta uttalande. Men näringsutskottet
            föreslår avslag på alla praktiska förslag som exempelvis miljöpartiet
            har lagt fram om att livscykelspecifikationer skall införas såsom
            ett lagfäst krav, att produktkoncessioner skall införas och miljöredovisning
            från företagen. Man är inte beredd att gå från propositionens
            ord till reell handling.
          </note>
          <note>
            Det har sagts att miljöpartiets återremissyrkande är en förolämpning
            mot utskottet. Min uppfattning är att regeringens och riksdagens
            hantering av miljöoch resursfrågorna är en förolämpning mot naturen,
            mot fattiga folk och mot kommande generationer. Den förolämpningen
            är upprörande.
          </note>
          <note>
            Ni må gärna anklaga oss i miljöpartiet för att vi förolämpar
            jordbruksutskottet. Jag anklagar riksdagen för en mycket värre
            förolämpning. Jag yrkar återremiss på utskottets betänkande.
          </note>
          <note>
            Jag vill avsluta med en dikt om allvaret i dessa frågor. Det
            är en dikt av Harry Martinsson, som heter Den stora sorgen:
          </note>
          <note>
            Naturens lagar är redan på väg
          </note>
          <note>
            att ställa oss alla mot väggen.
          </note>
          <note>
            Den väggen är lag av naturen.
          </note>
          <note>
            Den saknar evangelium.
          </note>
          <note>
            Den stora sorgen måste vi alla dela.
          </note>
          <note>
            Då blir den möjlig att bära.
          </note>
          <note>
            Den stora sorgen är den stora omsorgen.
          </note>
          <note>
            De måste vi alla lära.
          </note>
          <note>
            Det finns bland alla bör och borde
          </note>
          <note>
            ett måste för alla.
          </note>
          <note>
            Alla måste lära att sörja för världen.
          </note>
          <note>
            När mänskan nu fått makt nog
          </note>
          <note>
            att ställa till världssorg
          </note>
          <note>
            då är tiden inne
          </note>
          <note>
            att bota världssorg i tid
          </note>
          <note>
            innan all naturen blir
          </note>
          <note>
            sorgebarnet för alla.
          </note>
          <note>
            Detta kallas omsorg i tid.
          </note>
          <note>
            Den verkliga sorgen
          </note>
          <note>
            som i tid ser och inser.
          </note>
          <note type="speaker">
            Anf. 117 KAJ NILSSON (mp):
          </note>
          <note>
            Fru talman! Med anledning av den dikt som nyss lästes upp skulle
            jag vilja säga: Så talar en profet!
          </note>
          <note>
            Sommaren 1941 skapade Elin Wägner sitt ideologiska testamente.
            Det var krig i världen, och
          </note>
          <note>
            Elin Wägner såg framtiden i undergångsperspektiv.
          </note>
          <note>
            Boken heter Väckarklocka, och Elin Wägner blev vår första miljöprofet.
          </note>
          <note>
            Det tog 40 år för att ett antal nya miljöprofeter skulle ta sig
            in i det svenska parlamentet. I dag står vi inför perspektivet
            av ekologiska kollapser, som bl.a. Väckarklocka varnade för. Här
            står nu miljöpartiet de gröna med ett av sina viktigaste bidrag
            till räddningen av vår miljö. Vår del av betänkandet, reservationsdelen,
            skulle jag vilja ge arbetsnamnet Blåslampa, dock utan att den
            skall betraktas som vårt ideologiska testamente. För både Elin
            Wägner och miljöpartiet de gröna gäller tydligen det gamla talesättet
            att ingen blir profet i sin hemstad.
          </note>
          <note>
            Jag tänker ta upp en viktig praktisk detalj i betänkandet, nämligen
            tillämpningen av substitutions- eller ersättningsprincipen inom
            kemikaliekontrollen. Utskottet självt anser denna så viktig att
            ''riksdagen bör göra ett särskilt uttalande om en mer aktiv tillämpning
            av denna princip''.
          </note>
          <note>
            Sedan vi i riksdagen bidrog till att få igenom substitutionsprincipen
            fr.o.m. 1 juli 1990 och den blev en del av 5 § i lagen om kemiska
            produkter,
          </note>
          <note>
            LKP, har tillämpningen av principen alltmer kommit i brännpunkten.
            Substitutionsprincipen innebär som bekant att om samma ändamål
            kan uppnås om en kemisk produkt byts ut mot en mindre skadlig
            produkt, skall den bytas ut om det inte är alltför dyrt.
          </note>
          <note>
            Fru talman! Jag har alldeles färska erfarenheter från min hemkommun
            av hur den här lagstiftningen kan tas emot. Jag har hemställt
            om att kommunen gör en översyn av sin kemikalieanvändning och
            konsekvent tillämpar ersättningsprincipen så snabbt och effektivt
            som möjligt, eftersom den enorma kemikalieanvändningen i samhället
            medför stora risker för människors hälsa och miljö. De synergistiska
            skadeeffekterna är föga eller inte alls utforskade. Många människor
            upplever också kemikaliehotet såsom en samhällsterror.
          </note>
          <note>
            Alla kommunala förvaltningar bör ges i uppdrag att göra en sådan
            översyn och konsekvent byta ut farliga kemikalier mot mindre farliga
            i det fall det finns alternativ. Hälsoskyddsnämnden svarar nu
            att den praktiska tillämpningen kan vara ytterligt svår, eftersom
            också tekniska och ekonomiska bedömningar kommer in i bilden.
            Nämnden konstaterar att den, trots att den är tillsynsorgan enligt
            LKP, med nuvarande bristfälliga tillämpningsanvisningar ej har
            möjligheter eller resurser att övervaka och uttolka tillämpningen
            av ersättningsprincipen hos alla kemikalieanvändare.
          </note>
          <note>
            Än vanskligare synes det vara att tillämpa principen konsekvent
            och fullt ut. Kommunen kan dock göra en grundlig redovisning av
            sin samlade kemikalieanvändning vad gäller statistik, kostnader,
            ändamål m.m. Men samtidigt understryker man att det alltid i första
            hand ankommer på användarna själva att följa gällande lagstiftning,
            vilket reser frågan om ansvarsförhållandena, som kan variera i
            olika sammanhang.
          </note>
          <note>
            Hälsoskyddsnämnden i min hemkommun upplever att gränsdragningen
            i tillsynsarbetet enligt LKP, miljöskyddslagen, hälsoskyddslagen
            m.fl.
          </note>
          <note>
            angränsande lagstiftningar är flytande. Renodlad tillsyn enligt
            LKP vid andra tillfällen än vid bekämpningsmedelshantering och
            vid incidenter saknar nämnden för närvarande resurser att utföra.
          </note>
          <note>
            Med en ny miljöbalk kommer miljölagstiftningen förhoppningsvis
            att bli mer konsekvent, eftersom kravregler, ambitionsnivå och
            straffregler då kommer att harmoniseras. Det är viktigt att kommunerna
            får möjligheter att göra generella förelägganden, t.ex. totalförbjuda
            användningen av en viss kemisk produkt inom kommunen. Som det
            nu är tvingas miljö- och hälsoskyddsförvaltningarna att göra ett
            föreläggande för varje enskild hanterare, vilket är ytterst arbetskrävande.
          </note>
          <note>
            Fru talman! Jag yrkar bifall till reservation 104 och ställer
            mig bakom reservation 103, 105, 107 och
          </note>
          <note>
            108, vilka reservationer gör det möjligt att arbeta med kemikaliefrågorna
            på ett mer effektivt sätt på kommunal nivå.
          </note>
          <note type="speaker">
            Anf. 118 EVA BENGTSSON (mp):
          </note>
          <note>
            Fru talman! Laholmsbukten i sydöstra Kattegatt är ett av landets
            mest miljöbelastade havsområden.
          </note>
          <note>
            Regeringen klassade 1987 en del av
          </note>
          <note>
            Laholmsbuktens tillrinningsområden som ett särskilt föroreningskänsligt
            område. För att få acceptabla förhållanden i Kattegatt måste en
            lång rad åtgärder vidtas för att bl.a. halvera kvävetillförseln,
            vilket riksdagen ju har satt som mål. Det är ett mål som naturvårdsenheten
            på länsstyrelsen i Halland anser inte kommer att kunna uppnås,
            om inte betydligt kraftigare åtgärder sätts in än dem som nu har
            påbörjats.
          </note>
          <note>
            I propositionen skriver regeringen att föroreningarna bör nedbringas
            till ofarliga nivåer och att miljöskyddskommittén bör överväga
            frågorna om att införa miljökvalitetsnormer.
          </note>
          <note>
            Hjälpverbet skall i stället för bör hade varit på sin plats enligt
            vårt sätt att se.
          </note>
          <note>
            Utskottet är ju positivt till att miljökvalitetsnormer införs
            så småningom men menar att det behövs både grundläggande forskning
            och praktiska tillämpningsförsök innan de kan införas.
          </note>
          <note>
            I motion Jo804, Försök med kvalitetsnormer för miljöstörande
            utsläpp, föreslår Hans Leghammar att Laholmsbuktens avrinningsområden
            skulle bli föremål för ett praktiskt försök. I utskottets svar
            på motionen nämner man att naturvårdsverket inom det projekt som
            kallas mistprojektet nu har vissa planer på att göra en förstudie
            i exempelvis
          </note>
          <note>
            Laholmsbukten för att pröva kvalitetsnormer i närsaltstillförseln.
            Det skulle säkert innebära ett steg framåt för att rädda Laholmsbukten
            från den hotande havsdöden, och jag vill enträget uppmana miljöminister
            Birgitta Dahl att medverka till att försöket kommer till stånd.
            Hon är inte närvarande nu, men förhoppningsvis läser hon protokollet.
          </note>
          <note>
            Fru talman! Jag är ju alldeles ny och tillfällig i den här församlingen
            och är dessutom sista anmälda talare i debatten om miljöpolitiken
            under denna dags långa färd mot natt. Jag har ingen avsikt att
            förlänga debatten. Jag erinrar mig bara vad jag avslutade ett
            anförande med i en valdebatt 1985.
          </note>
          <note>
            Jag sade då någonting om att våra frågor kommer att prioriteras
            av alla människor, om vi skall ha någon chans att överleva på
            jorden. Att döma av alla ord i dag finns det kanske hopp, om orden
            följs av handling. Detta blir mitt första och förmodligen sista
            inlägg i den här kammaren. Jag hoppas att ingen vill förlänga
            debatten genom att säga emot mig.
          </note>
          <note type="speaker">
            Anf. 119 ÅSA DOMEIJ (mp):
          </note>
          <note>
            Fru talman! Av tekniska skäl skulle jag gärna vilja dra tillbaka
            reservationerna 207 och 210.
          </note>
          <note type="speaker">
            Anf. 120 CARL FRICK (mp):
          </note>
          <note>
            Fru talman! Det har varit en lång och intressant dag, då man
            med stor kraft har talat om recirkulation, kretsloppsprinciper,
            ren produktion och något som man kallar PPP, Pollutes Pay
          </note>
          <note>
            Principal. Det låter mycket bra och det är mycket intressant.
            Jag tycker att alltihop är alldeles riktigt.
          </note>
          <note>
            Sedan läser man hur utskottet behandlar vissa frågor. Bl.a. finns
            det en motion, JoU 764, som behandlar frågan om hur man skall
            ta hand om industrins avlopp. I motionen har vi föreslagit att
            det egentligen skall återföras till industrins vattenintag och
            att industrin normalt sett bara skall ha rätt att kompensera sig
            för tvättvatten, det vatten som dunstar och det som går in i produkten.
          </note>
          <note>
            Finessen med det tänkandet är att industrin själv bestämmer kvaliteten
            på det vatten som skall användas i processen. Det här skulle verkligen
            vara den perfekta recirkulationen. Här har man ett kretslopp,
            man har knutit ihop det hela. Det trodde man naturligtvis att
            jordbruksutskottet skulle gilla i allra högsta grad, med tanke
            på alla de som har talat om recirkulation, kretslopp osv. Döm
            om min utomordentliga förvåning, man säger nej till detta.
          </note>
          <note>
            Det måste betyda att det här råder en kvalificerad sinnesförvirring.
            Man talar varmt och hängivet om vissa saker, men i praktiken struntar
            man fullkomligt i dem. Jag tycker att detta är utomordentligt
            dystert. Det är många gånger mycket betecknande för miljöpolitiken
            här i
          </note>
          <note>
            Sverige och som den bedrivs från Sveriges riksdag.
          </note>
          <note>
            Jag kan inte säga annat än att den är utomordentligt beklaglig
            och enfaldig.
          </note>
          <note>
            På samma sätt har man avstyrkt en motion som handlar om att man
            inte bör blanda dagvatten med utsläpp från industrin och avlopp.
            Anledningen till det är att man då inte kan göra ett fungerande
            och bra rötslam, för det är fullt av olika industrigifter.
          </note>
          <note>
            Tänk om man inte finge blanda detta, utan att industrin finge
            ta hand om sitt miljöfarliga avlopp själv. Då kunde man faktiskt
            få ett rötslam som kunde återföras till våra jordar. Då hade man
            också ett kretslopp som vore helt fantastiskt. Men, döm om min
            förvåning, man säger nej till det också. Vad skall vi egentligen
            tro. Timme ut och timme in talar man vackert om vissa saker. Men
            i praktiken bryr man sig inte om dem.
          </note>
          <note>
            Jag tänkte inte heller förlänga den här debatten och jag tänker
            inte betunga voteringsordningen med att yrka bifall till de här
            motionerna. Men det vore berättigat, måste jag säga.
          </note>
          <note type="speaker">
            Anf. 121 KRISTER SKÅNBERG (mp):
          </note>
          <note>
            Fru talman! Jag vill kommentera frågeställningen om det skulle
            vara en förolämpning att miljöpartiet tvingas begära återremiss.
            På det här sättet såg man inte saken i industrin. Det tror jag
            att både Carl
          </note>
          <note>
            Frick och Lars Norberg kan intyga. Om man inte blev färdig med
            sitt arbete så att det gick att använda, spelade det ingen roll
            hur mycket arbete man redan hade lagt ned och hur stora ambitioner
            som låg bakom. Om det fanns tid var det bara att komplettera,
            så att arbetet blev användbart för företaget. Med en klok chef
            behövde aldrig någon känna sig förolämpad. Det var bara att ta
            nya tag.
          </note>
          <note>
            Varför inte se det så i stället. Inte skall vi behöva anse oss
            förolämpade av varandra åt något håll. Det är bara att lägga ned
            litet mer jobb på detta, för miljöns och framtidens skull. Jag
            tror att det skulle vara en bra insats i valrörelsen för alla
            inblandade partier. Många väljare skulle varmt uppskatta att riksdagen
            gjorde mer för att lösa de miljöproblem som väldigt många människor
            oroar sig för.
          </note>
          <note>
            Fru talman! Carl Frick tog upp en del frågor och undrade över
            hur det kunde komma sig att man inte gjorde något åt så självklara
            saker. Jag vill komplettera med en sak. Det gäller de rötgaser
            som bildas på våra soptippar och som fortfarande bildas i en del
            avfallsdepåer. Det vore egentligen en självklarhet att man tog
            vara på dem för att utvinna energi, men framför allt för att de
            annars ytterligare förvärrar växthuseffekten. På en del håll finns
            det redan en rötgasbildning under kontroll, nämligen i en massa
            kommunala avfallsverk. Men där bryr man sig inte om att ta vara
            på den rötgas man har samlat in. Där bränner man bara bort den.
            Det är också någonting som är ägnat att förvåna om man talar om
            ekonomi i samma betydelse som tyskarna gör, Haushalt -- hushållning.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 juni.)
          </note>
          <note>
            5 § Internationella miljöfrågor
          </note>
          <note>
            Föredrogs
          </note>
          <note>
            utrikesutskottets betänkande
          </note>
          <note>
            1990/91:UU19 Internationella miljöfrågor (prop.
          </note>
          <note>
            1990/91:90 delvis).
          </note>
          <note type="speaker">
            Anf. 122 PÄR GRANSTEDT (c):
          </note>
          <note>
            Fru talman! Miljöfrågorna har diskuterats med en viss utförlighet
            här i dag. Det har också framgått av dagens debatt att miljöfrågorna
            har stor internationell betydelse. Det gör att jag inte tror att
            det kommer att bli nödvändigt för mig att utnyttja alla de 15
            minuter som jag har antecknat mig för i den här debatten.
          </note>
          <note>
            Vi i centern har i utförliga parti- och kommittémotioner redovisat
            hur vi ser på miljöfrågorna i ett internationellt perspektiv.
          </note>
          <note>
            Miljötänkandet präglar också i hög grad de motioner som vi har
            väckt om u-landspolitik och om Europapolitik. För oss är det naturligt
            att de internationella frågorna likaväl som den nationella politiken
            utgår i från naturens förutsättningar. Det måste vara en av de
            viktigaste uppgifterna i
          </note>
          <note>
            Sveriges internationella strävanden, vare sig vi ser det i europeiskt
            perspektiv eller i ett globalt perspektiv, att främja en ekologiskt
            sund utveckling internationellt.
          </note>
          <note>
            Bland de förslag som vi har väckt i motioner finns förslaget
            att Sverige skall verka för att skapa en global miljöfond. Målet
            bör i första rummet vara att alla länder avsätter en promille
            av sin bruttonationalprodukt, så att resurser byggs upp till åtgärder
            mot de mest överhängande globala miljöhoten. Det gäller sådant
            som förstörelsen av regnskogar, ökenutbredningen, erosionen i
            bergsområden m.m. I stor utsträckning är det problem i tredje
            världen. Det är dessa man kan kalla fattigdomens miljöproblem.
            När det gäller rikedomens miljöproblem, sådana som vi dras med
            i Sverige, får vi naturligtvis själva finna resurserna för att
            bekämpa dem.
          </note>
          <note>
            Jag skall nöja mig med att ha nämnt detta som exempel på de många
            förslag till internationella miljöinsatser som vi har tagit upp
            i motioner och som behandlas i detta betänkande. En hel del av
            de förslag vi har lagt fram har fått ett positivt bemötande i
            betänkandet. Det gör att det inte krävs några ytterligare åtgärder
            i detta sammanhang. På en del andra punkter har vi varit tvungna
            att reservera oss. Bl.a. gäller det den globala miljöfonden.
          </note>
          <note>
            Jag vill, fru talman, yrka bifall till den reservation som tar
            upp den här frågan, nämligen reservation nr 8. Självfallet står
            jag också bakom de övriga reservationer som vi har fogat till
            betänkandet, men jag avser för tids vinnande inte att yrka bifall
            till eller begära votering med anledning av den. I
          </note>
          <note>
            övrigt stödjer jag naturligtvis det som står i betänkandet.
          </note>
          <note type="speaker">
            Anf. 123 BENGT HURTIG (v):
          </note>
          <note>
            Fru talman! Sedan år 1970 har världen förlorat nästan 200 miljoner
            hektar skog, grovt räknat motsvarande USAs yta öster om Mississippi.
          </note>
          <note>
            Öknarnas areal har ökat med 120 miljoner hektar, och öknarna
            har därmed erövrat mer ny mark än vad det för närvarande odlas
            på i Kina. Tusentals växt- och djurarter, som före 1970 fanns
            på planeten, har upphört att existera. Det här är några av de
            uppgifter som World Watch Institute har kommit med. Samtidigt
            har jordens befolkning ökat med 2 miljarder människor under de
            senaste
          </note>
          <note>
            30 åren, och man räknar med att komma upp till nästa 2 miljarder
            inom 20 år. Viktiga indikatorer pekar mot en försämring av balansen
            i de naturliga ekosystemen. Kraftfulla åtgärder är oundgängliga.
          </note>
          <note>
            För utvecklingsländerna grundas de orättvisa förhållandena på
            en lång historia av utplundring och utsugning. Kolonialism, neokolonialism
            och imperialism har inneburit rovdrift beträffande råvaror, utnyttjande
            av billig arbetskraft och under en lång epok också slavhandel.
            Sedan något decennium tillbaka plågas de allra fattigaste länderna
            av en skuldkris som har antagit en neokolonial karaktär.
          </note>
          <note>
            I en värld där ekosystemen hotas har en fjärdedel av mänskligheten
            stora svårigheter att tillgodose sina mest elementära behov av
            mat, kläder och husrum. I mer än 40 länder sjönk inkomsten per
            capita under 80-talet.
          </note>
          <note>
            Miljöförstöring och ekonomisk nedgång följs ofta åt och lever
            så att säga på varandra. De fattiga människornas öde och ekosystemens
            framtid hänger samman. Om vi med ett fungerande ekonomiskt system
            menar ett system som tillfredsställler åtminstone människornas
            grundläggande behov och som inte hotar viktiga ekosystem, kan
            vi säga att det nuvarande ekonomiska världssystemet inte fungerar.
            Det må sedan kallas marknadsekonomi eller vad det nu kan vara!
          </note>
          <note>
            För att ta ett exempel vill jag nämna följande. Jag menar att
            den nu pågående koleraepidemin i
          </note>
          <note>
            Latinamerika hänger samman med de hårda krav på en strukturanpassning
            som länderna där har utsatts för i och med de krav som har ställts
            på återbetalning av de skulder som de här länderna har haft. Dåliga
            system för vatten och avlopp och dålig hygien ger grogrund för
            spridning av epidemier, precis som nu är fallet i och med nämnda
            koleraepidemi. Människor som får livslånga sjukdomar och som dör
            blir naturligtivs inte entreprenörer eller producenter i den framtida
            ekonomi som de hjälpande händerna säger sig vilja vara med om
            att skapa.
          </note>
          <note>
            Fru talman! Det är givetvis viktigt att klimatfrågan utgör en
            av de centrala förhandlingsområdena inför
          </note>
          <note>
            FN-konferensen 1992. Självfallet är det ett minimikrav att vårt
            land verkar för att koldioxidutsläppen inte ökar fram till år
            2000, vilka därefter skall minska. Om man betänker att vissa klimatforskare
            bedömer att den totala produktionen av koldioxid borde minskas
            med
          </note>
          <note>
            85 % för att göra det möjligt att förhindra en temperaturökning,
            förstår man att propositionens nuvarande krav är minst sagt måttligt.
            Det andra stora området inför nämnda konferens gäller bevarandet
            av den biologiska månfalden och övergången till ett ekologiskt
            uthålligt skogsbruk i hela världen. Om skogsvolymen också fortsättningsvis
            tillåts minska, förvärras klimatproblemet i och med att koldioxidöverskottet
            ökar. Allt skogsbruk måste därför innehålla återbeskogningsprogram
            och kontrolleras av självständiga skogsvårdsmyndigheter. Trots
            att Världsbanken och UNDP genomför sitt program, ''Tropical
          </note>
          <note>
            Forest Reaction Plan'', fortsätter skogsskövlingen på många håll.
            Avverkningsförbud efterlevs inte bl.a. på grund av laglöshet och
            korruption i en hel del länder. Ibland är också biståndsmedel
            inblandade när det gäller den här avverkningen.
          </note>
          <note>
            Även om det har blivit en förskjutning vad gäller attityden,
            så att man åtminstone säger sig vilja integrera miljöhänsyn i
            projekt som är beroende av
          </note>
          <note>
            Världsbanken och av bistånd, borde man kunna ta steget fullt
            ut och som regel, åtmistone från svensk sida, kräva miljökonsekvensbeskrivningar
            beträffande olika projekt om sådana inte är alldeles uppenbart
            onödiga! Vi vill där gå litet längre än vad utskottet har velat
            göra.
          </note>
          <note>
            Så länge Världsbanken inte i praktisk handling dokumenterar sitt
            miljömedvetande tycker vi att de resurser som ställs till förfogande
            beträffande de nya miljöfonderna i stället borde ges direkt till
          </note>
          <note>
            UNEP och UNDP för att på det sättet minska världsbankens inflytande.
            Kritiken mot
          </note>
          <note>
            Världsbanken är allmänt känd och har diskuterats åtskilliga gånger
            här i kammaren.
          </note>
          <note>
            Också när det gäller samarbetet med Öst- och
          </note>
          <note>
            Centraleuropa vill vi givetvis ha miljökonsekvensbeskrivningar
            på motsvarande sätt. Det vore en katastrof om miljörörelsen i
            länderna i öst skulle börja rikta kritik mot västfinansierade
            projekt, som har fått karaktären av miljödumpning, dvs.: Verksamhet
            som vi av miljöskäl inte vill bedriva i väst flyttar vi till öst.
            Jag menar att det finns vissa tendenser till en sådan utveckling.
            Det stora petrokemiska projektet i
          </note>
          <note>
            Tyumen i Sibirien har väckt protester, och frågan är om vår export
            av tjockolja till Polen kan anses höra hemma här.
          </note>
          <note>
            Vi tycker i stället att man mycket generöst borde bygga ut kontakterna
            med t.ex. den sovjetiska miljörörelsen och att man även borde
            ge kommunerna möjlighet att göra detta inom ramen för det vänortsutbyte
            som de bedriver. Ofta har ju miljöstudier fått en framträdande
            plats i det sammanhanget. Vi hade gärna sett att litet mera pengar
            avsattes till den typen av miljösamarbete med våra nära grannar
            i öst. Miljörörelsen i öst har också betytt mycket för att demokratiseringsprocessen
            har kunnat hållas vid liv.
          </note>
          <note>
            Miljöföroreningarna på Kolahalvön är av stort intresse för norra
            Skandinavien. Vi kan inte nöja oss med att hur länge som helst
            sitta och vänta på nya sovjetiska initiativ efter de förslag som
            har lämnats. Förr eller senare måste något göras för att arbetet
            med ombyggnaderna av smältverken verkligen skall komma i gång.
            Vi måste också vara beredda på att vi måste ställa upp med förmånliga
            lånevillkor. Till miljökampen på Nordkalotten räknar jag också
            kravet på att kärnvapensprängningarna på Novaja Zemlja upphör
            för gott.
          </note>
          <note>
            När det gäller Aralsjöns eventuella återställande hänvisar utskottet
            till att det är en intern sovjetisk angelägenhet. Detta faktum
            hindrar inte att vi klargör vår vilja att hjälpa till om Sovjetunionen
            skulle gå ut med krav på internationell hjälp.
          </note>
          <note>
            Vidare argumenterar vi i en motion för att FNs
          </note>
          <note>
            ''Human Development Index'' och ''Index of
          </note>
          <note>
            Sustainable Economic Welfare'' skall tillmätas en avgörande betydelse
            när det gäller att beräkna en ekonomisk utveckling och att bidra
            till en bättre grund för beslut i biståndsfrågor. Självfallet
            vill vi inte, som utskottet skriver, överge BNP-måttet. Jag begriper
            inte varför man måste måla ut extra ståndpunkter och hänvisa till
            motionärerna när man skall avslå vissa yrkanden.
          </note>
          <note>
            Vi får denna gång nöja oss med att utskottet trots allt ser positivt
            på de mått som vill ge en större tyngd.
          </note>
          <note>
            Slutligen, fru talman, hävdar vi i ett yrkande att
          </note>
          <note>
            Sverige bör stå utanför medlemskap i EG så länge som man använder
            principen att nationellt eller regionalt politiskt införda miljöbestämmelser
            kan upphävas genom domstolsbeslut på grund av att de ses som handelshinder.
            Utskottet argumenterar på ett sådant sätt att man skulle kunna
            tro att motionärerna är emot principen om minimiregler.
          </note>
          <note>
            Men vad vi är emot är att det som kan anses vara mer än minimiregler
            skall kunna förbjudas.
          </note>
          <note>
            Vi står givetvis bakom samtliga reservationer som vårt parti
            har medverkat till. Men i den här omgången nöjer jag mig med att
            endast yrka bifall till reservation 15.
          </note>
          <note type="speaker">
            Anf. 124 ÅSA DOMEIJ (mp):
          </note>
          <note>
            Fru talman! Tekniken har flyttat oss människor närmare varandra.
            Förutom alla gemensamma möjligheter har vi också fått en mängd
            gemensamma problem. Dit hör de gränsöverskridande miljöproblemen.
          </note>
          <note>
            Det är litet tråkigt att de allra viktigaste miljöfrågorna skall
            debatteras halv elva på kvällen.
          </note>
          <note>
            Debatten blir då gärna litet avslagen, och man känner inte samma
            debattlust. Jag skall i alla fall berätta litet om vad vi miljöpartiet
            tycker är det viktigaste i en bra internationell miljöpolitik.
            Det är tre olika saker. Dels skall man vara pådrivande i ett land
            om man skall vara bra på det internationella miljöområdet. Dels
            skall man arbeta för överstatlighet, men en överstatlighet kombinerad
            med mångfald. Dels -- och detta är väldigt viktigt -- bör i-länderna
            verkligen ta sitt speciella ansvar på allvar.
          </note>
          <note>
            Det här att vara pådrivande: de goda föredömena har enorm makt.
            Låt oss t.ex. se på vad som gjorts i Kalifornien. Där har man
            skärpt miljölagstiftningen mycket i förhållande till andra delstater
            i USA. Kalifornien har kunnat påverka miljöpolitiken inte bara
            i USA, utan också i
          </note>
          <note>
            Västeuropa. Det är egentligen oerhört bra. Där är vi väldigt
            kritiska till Sveriges hållning i miljöpolitiken. Sverige fungerar
            inte som pådrivande i miljöpolitiken. Några exempel på det kan
            vi lätt hitta i miljöpropositionen.
          </note>
          <note>
            Naturvårdsverket har t.ex. i Luft 90 lagt fram förslag om en
            skärpning av avgasnormerna, men regeringen säger helt enkelt nej.
            Vi väntar tills EG
          </note>
          <note>
            eventuellt gör någonting fram mot 1996, säger man.
          </note>
          <note>
            På samma sätt är det när det gäller andra trafikfrågor, såsom
            krav beträffande utsläpp från arbetsfordon. ''Vi väntar och ser
            vad andra länder gör.'' Så är det när det gäller miljökrav inom
            sjöfarten. Det finns inga förslag i propositionen, inte heller
            från majoriteten i utskottet. Detsamma gäller inom luftfarten.
            Sverige har alltså inte den pådrivande rollen.
          </note>
          <note>
            En annan väldigt viktig sak om man skall vara pådrivande är att
            man håller vad man har lovat.
          </note>
          <note>
            Där har vi en reservation som handlar om att
          </note>
          <note>
            Sverige bör följa internationella konventioner som vi har skrivit
            under. Det finns en rad konventioner som vi bryter emot och som
            vi har brutit emot. Det gäller exempelvis våtmarkskonventionen,
          </note>
          <note>
            Bernkonventionen och andra. Vi tycker att det skulle vara en
            självklarhet att riksdagen gjorde någonting här, så att vi kunde
            få en ordentlig genomgång av de internationella konventionersom
          </note>
          <note>
            Sverige har skrivit på och att vi kunde ändra vår miljölagstiftning
            så att vi åtminstone uppfyller de krav som ställs i dessa konventioner.
          </note>
          <note>
            Sedan beträffande överstatlighet kombinerad med mångfald: Varför
            behöver vi det egentligen? Jo, därför att om vi släpper ut miljöfarliga
            ämnen som är gränsöverskridande, hamnar dessa med stor sannolikhet
            i något annat land och drabbar naturen och människorna där. Det
            är inte så konstigt. Ofta när vi i Sverige talar om att vi inte
            behöver göra något mer, för det största nedfallet kommer från
            andra länder, skall vi komma ihåg att så är det för andra länder
            också. Det är då lätt att statsegoismen leder till att det inte
            fattas ordentliga miljöbeslut.
          </note>
          <note>
            Kan man kortsiktigt tjäna pengar på en dålig miljöpolitik som
            mest drabbar andra länder, kanske man gör det. Därför vill vi
            verka för en alleuropeisk miljölagstiftning på miniminivå, med
            möjlighet för varje land att gå längre. Det gäller givetvis också
            på produktområdet. Det måste vara möjligt att följa upp detta
            ordentligt. Därför behövs en internationell miljödomstol och någon
            typ av sanktioner mot de länder som inte följer den här lagstiftningen
            på miniminivå.
          </note>
          <note>
            Jag kan ge ett exempel som visar på behovet av överstatlighet.
            Jag tänker på det nordiska miljösamarbetet. Tänk vad det fungerar
            dåligt!
          </note>
          <note>
            Marianne Samuelsson, som sitter här i kammaren och har arbetat
            med dessa frågor i Nordiska rådet, skulle säkert hålla med. När
            regeringarna skall försöka komma överens händer det ingenting,
            utan det enskilda land som är sämst på varje område får bestämma
            vad som tas med i det gemensamma nordiska miljöprogrammet. Det
            gör att inget land tvingas att skärpa sig. Anta att Nordiska rådet
            i stället fick fatta beslut och de olika nordiska länderna hade
            måst skärpa sig på olika punkter, då hade det alltså varit helt
            annorlunda.
          </note>
          <note>
            En annan viktig sak som vi tar upp i betänkandet gäller rätt
            till fri information. Vi tror att om vi skall få ett bättre internationellt
            miljöarbete är det nödvändigt att olika länder kan följa vad som
            händer i andra länder på miljöområdet, inte minst att miljöorganisationerna
            kan göra det. Därför tycker vi att det är väldigt viktigt att
            arbeta för en konvention om fri information på miljöområdet. Vi
            tycker att det är litet tråkigt att inte utskottet har kunnat
            ställa sig bakom en så viktig sak.
          </note>
          <note>
            Vidare tycker vi det är viktigt för en bra internationell miljöpolitik
            att i-länderna tar sitt speciella ansvar på allvar. Då tänker
            jag exempelvis på Brasilienkonferensen 1992. Vad kommer
          </note>
          <note>
            Sverige att göra där? Nu har jag inte sett det senaste utkast
            som skall presenteras i nationalrapporten.
          </note>
          <note>
            Problemet är att det inte är så lätt att vara ödmjuk och komma
            till konferensen och säga: Okej, vissa saker har vi i Sverige
            gjort bra, men andra saker har vi faktiskt gjort dåligt. Vi släpper
            ut oerhört mycket koldioxid per person i Sverige. Vi producerar
            oerhört mycket kärnkraftsavfall, vi förbrukar mycket energi och
            mycket resurser över huvud taget. Vi visar i stället den glättade
            bilden. Vi vill helt enkelt inte visa upp problemen. Jag tror
            att vi i våra diskussioner och i vårt samarbete med uländerna
            skulle tjäna på vår ärlighet, speciellt om denna ärlighet och
            ödmjukhet kopplades till konkreta förslag om vad Sverige skall
            göra för att t.ex. minska energiförbrukningen. Varför då inte
            presentera miljöpartiets förslag om att minska energiförbrukningen
            med 2 % per år de närmaste
          </note>
          <note>
            25 åren?
          </note>
          <note>
            Sedan har vi föreslagit en del ekonomiska satsningar när det
            gäller internationellt miljöarbete. Vi föreslår 1 miljard till
            miljösamarbete med Östeuropa. Det tror jag är oerhört viktigt,
            inte bara för miljöns skull utan faktiskt också för den demokratiska
            utvecklingen.
          </note>
          <note>
            Jag tror att om vi får för stora sociala spänningar mellan öst
            och väst, kanske det på sikt t.o.m. hotar freden i Europa.
          </note>
          <note>
            Vi har också föreslagit en miljard i en utomeuropeisk miljöfond.
            Vad skulle dessa pengar kunna användas till? Jo, t.ex. till miljökatastrofen
            vid Persiska viken. Där skulle man kunna göra en insats med sådana
            pengar, och naturligtvis inte bara från svenskt håll. Idén är
            ju att vi skall starta och hoppas att andra länder följer efter.
            Man skulle också kunna använda pengarna till att köpa in regnskog.
            Man skulle kunna använda pengarna till att hindra markförstöringen.
            Varje år förstörs dubbelt mycket åkermark som det finns i hela
          </note>
          <note>
            Sverige. Pengarna skulle också kunna användas till en del industrisatsningar,
            t.ex. kunde man ställa upp för de u-länder som vill gå över till
            freonfri teknik. En del u-länder har faktiskt lurats av storföretagen
            att gå in för en teknik som håller på att försvinna.
          </note>
          <note>
            Till sist skall jag yrka bifall till två av våra reservationer,
            nämligen reservationerna 12 och 13.
          </note>
          <note>
            Vi står naturligtvis bakom alla andra reservationer där miljöpartister
            finns med.
          </note>
          <note type="speaker">
            Anf. 125 AXEL ANDERSSON (s):
          </note>
          <note>
            Fru talman! Det innebär vissa risker att vid denna sena timme
            debattera miljöpolitik med Åsa
          </note>
          <note>
            Domeij. Det har gjorts många liknelser i dag, men när jag lyssnar
            på Åsa Domeij tycker jag att det är som att lyssna till en kvillrande
            vårbäck mitt under högsta vårflod -- den stoppar aldrig. Åsa Domeij
            sade i sitt första inlägg i dag att om miljöpolitik talas det
            väldigt mycket om i det här huset, men det görs väldigt litet.
            Jag skall försöka bevisa motsatsen, trots den utmaning som Åsa
            Domeij har utfärdat här när det gäller att ta upp hela detta ämne,
            inte därför att jag tycker att det är oviktigt att diskutera internationella
            miljöfrågor i riksdagens kammare även om det är sent, utan därför
            att, som Pär
          </note>
          <note>
            Granstedt sade, vi i fråga om de allra flesta viktiga ställningstagandena
            när det gäller utrikesutskottets betänkande är överens. De 17
            reservationer som är fogade till detta betänkande ser jag i stället
            som ytterligare ambitioner hos tre av utskottets partier att gå
            längre.
          </note>
          <note>
            Vi har dock från utskottsmajoritetens sida ansett att vi bör
            ta en viss hänsyn till den verklighet som
          </note>
          <note>
            Sverige lever i också i internationella miljösammanhang. Därför
            tar vi på oss risken att bli beskyllda för att inte vara tillräckligt
            radikala.
          </note>
          <note>
            Man skall nämligen också kunna ha förutsättningar för att kunna
            genomföra den politik som man bestämmer sig för. Det betyder inte
            att målsättningarna behöver skilja sig åt särskilt mycket.
          </note>
          <note>
            Jag skall därför i detta inlägg inte ta upp någon specifik reservation
            till behandling utan nöja mig med att yrka bifall till utskottet
            hemställan i betänkandet och avslag på de 17 reservationerna.
          </note>
          <note type="speaker">
            Anf. 126 ÅSA DOMEIJ (mp) replik:
          </note>
          <note>
            Fru talman! Jag skulle bara vilja ställa några frågor till Axel
            Andersson. Skulle det inte vara bra med en internationell miljödomstol,
            dels för att man skulle få bättre efterföljd när det gäller konventioner,
            dels för att man skulle kunna hjälpa till att kontrollera en kommande
            överstatlig lagstiftning? Tidigare har utskottet ibland sagt att
            andra länder inte vill ha det, men Sverige skulle ju kunna arbeta
            för detta. Detsamma gäller i fråga om konventioner som vi i Sverige
            har skrivit på. Vore det inte självklart att vi gör en rejäl genomgång
            av svensk miljölagstifning och jämför den med konventionerna och
            ser om vi behöver göra några förbättringar?
          </note>
          <note>
            Beträffande möjligheten att få fri information undrar jag om
            det inte vore bra om Sverige tog internationella intiativ till
            att arbeta för en internationell konvention om fri information,
            så att vi lättare kan bevaka vad som händer internationellt på
            miljöområdet.
          </note>
          <note type="speaker">
            Anf. 127 AXEL ANDERSSON (s) replik:
          </note>
          <note>
            Fru talman! När det gäller dessa specifika yrkanden från miljöpartiet
            om en internationell miljödomstol, anser utskottet att det är
            mer konsekvent att arbeta för strikta konventioner och konventionstexter,
            så att arbetet för de kommissioner som har att övervaka konventionstexterna
            underlättas. Vi anser kanske inte på samma sätt som miljöpartiet
            att det är världsviktigt att ha en internationell miljömdomstol.
            Det finns organ redan i dag som kan utvecklas och väl fylla den
            funktionen.
          </note>
          <note type="speaker">
            Anf. 128 ÅSA DOMEIJ (mp) replik:
          </note>
          <note>
            Fru talman! Det är givetvis mycket viktigt att man jobbar för
            striktare konventioner, så att de inte blir så flummiga som de
            många gånger är i dag. Men är det då inte ännu viktigare att man
            har en internationell domstol som kan avgöra om länderna följer
            t.ex. en lagstiftning eller en konvention?
          </note>
          <note>
            Annars skulle man kunna säga att vi inte behöver några domstolar
            i Sverige bara därför att vi gör lagarna striktare. Men jag tror
            att det skulle fungera mycket dåligt.
          </note>
          <note>
            Sedan vill jag åter ta upp min fråga om fri information. Jag
            förstår inte varför utskottet inte är mer positivt till en konvention
            om fri information.
          </note>
          <note>
            Det vore faktiskt något jättebra för Sverige att ta upp internationellt.
            Jag tror nämligen att det finns ett stort tryck inom många länder,
            där framför allt miljöorganisationerna vill ha möjlighet att få
            denna information.
          </note>
          <note type="speaker">
            Anf. 129 AXEL ANDERSSON (s) replik:
          </note>
          <note>
            Fru talman! När det gäller miljöpartiets krav på fri information
            om uppgifter som rör miljön har utskottet tidigare tagit ställning
            till den frågan. Då konstaterade utskottet att regeringen i olika
            delar av världen tagit upp frågan om fri information och driver
            den, bl.a. tillsammans med de övriga nordiska länderna. Liksom
            förra gången som utskottet behandlade denna fråga utgår utskottet
            även nu från att regeringen i fortsättningen driver den. Vi anser
            därför inte att reservation 10 från miljöpartiet skall bifallas.
          </note>
          <note>
            Förste vice talmannen anmälde att Åsa Domeij anhållit att till
            protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 130 EVA BJÖRNE (m):
          </note>
          <note>
            Fru talman! Moderater, folkpartister och socialdemokrater är
            ense när det gäller det här betänkandet om internationella miljöfrågor.
            Jag yrkar därför bifall till hemställan i betänkandet.
          </note>
          <note>
            Sverige har gjort internationella åtaganden för att rädda ozonskiktet.
            Efter en stegvis nedtrappning av användningen av freoner, haloner
            och koltetraklorid skall bruket av dessa ämnen upphöra totalt
            till år 2000.
          </note>
          <note>
            Regeringen föreslår en samlad strategi för minskad klimatpåverkan.
            Sverige skall verka för att de totala koldioxidutsläppen i Västeuropa
            år 2000 inte överstiger nuvarande nivå för att därefter minska.
          </note>
          <note>
            Utskottet stöder den målsättningen.
          </note>
          <note>
            Denna politik måste också bli regeringens politik i det praktiska
            handlandet och inte bara en läpparnas bekännelse. Hittills har
            regeringen inte följt de rekommendationer som gjorts vid flera
            internationella konferenser. Vid konferensen i
          </note>
          <note>
            Bergen i maj 1990 uppmanades alla deltagare att utarbeta nationella
            strategier för att begränsa eller reducera utsläppen av koldioxid
            och andra växthusgaser. Studierna med kostnadsuppskattningar skulle
            vara klara i februari i år. I Sverige har inte någon sådan studie
            blivit utförd.
          </note>
          <note>
            Miljöministern har vid åtskilliga tillfällen avvisat det koldioxidtak
            som beslutades av riksdagen 1988.
          </note>
          <note>
            I stället förordar hon en ökad användning av fossila bränslen
            och därmed en ökning av koldioxidutsläppen.
          </note>
          <note>
            Sverige har utsatts för en hel del internationell kritik för
            sitt agerande i klimatvårdsfrågorna. Vid
          </note>
          <note>
            Bergenkonferensen i fjol uttalade EGs miljöminister: ''Det vore
            högst olyckligt om Sverige river upp sitt koldioxidbeslut. Om
            inte Sverige, som är ett rikt land, klarar det miljömålet förlorar
            vi en verklig förebild.''
          </note>
          <note>
            Flera länder har redan lagt fast nationella målsättningar inom
            klimatområdet. Tyskland avser att minska koldioxidutsläppen med
            25 % till år
          </note>
          <note>
            2005, Schweiz, Österrike, Danmark, Italien,
          </note>
          <note>
            Australien och Nya Zeeland med 20 %, och andra länder förbereder
            liknande beslut.
          </note>
          <note>
            Utskottet uttalar i betänkandet att klimatfrågan intar en särställning
            i miljöarbetet. Det är nu av yttersta vikt att regeringen tar
            sitt ansvar och arbetar i enlighet med riksdagens beslut. Sverige
            har resurser och möjligheter att befinna sig i frontlinjen när
            det gäller arbetet med klimatfrågan.
          </note>
          <note>
            Det är viktigt att det svenska arbetet, både nationellt och internationellt,
            intensifieras inför
          </note>
          <note>
            FNs konferens om miljö och utveckling nästa år.
          </note>
          <note>
            Enligt utskottet är det av vikt att problemen inte förringas
            på grund av osäkerhet bland forskare om tidsskalan och storleken
            av de befarade klimatförändringarna, liksom om effekterna i olika
            regioner. Effekterna uppträder gradvis och under en utdragen tidsperiod.
            Det är därför naturligt och viktigt att även mindre tecken på
            klimatförändringar och skador på ozonskiktet leder till omedelbara
            åtgärder, trots att effekterna av sådana åtgärder inte kan iakttas
            förrän längre fram i tiden.
          </note>
          <note type="speaker">
            Anf. 131 AXEL ANDERSSON (s) replik:
          </note>
          <note>
            Fru talman! Det är litet svårt att replikera på den fråga som
            Eva Björne tar upp. Vi var eniga i utskottsmajoriteten, så det
            är inte fråga om någon reservation. Men Eva Björne hade förmodligen
            ett behov av att återigen deklarera moderaternas stora och nyvunna
            intresse för de internationella miljöfrågorna. Vi har hört exempel
            på koldioxidintresset tidigare i dag.
          </note>
          <note>
            Jag begärde emellertid replik bara för att försäkra
          </note>
          <note>
            Eva Björne om att den socialdemokratiska regeringen inte tänker
            förspilla någon möda i fråga om att fortsätta att vara pådrivande
            både när det gäller koldioxid och andra luftföroreningar som inte
            känner några gränser. Jag hälsar Eva Björne och hennes partikamrater
            välkomna i det arbetet.
          </note>
          <note type="speaker">
            Anf. 132 EVA BJÖRNE (m) replik:
          </note>
          <note>
            Fru talman! Det är ju bra att Axel Andersson svarar för att regeringen
            skall arbeta för att koldioxidutsläppen skall minska. Han sade
          </note>
          <note>
            ''fortsätta att arbeta'', men det hade varit bättre om han hade
            sagt att regeringen på allvar skall börja arbeta för att koldioxidutsläppen
            skall minska.
          </note>
          <note>
            Vi har ett globalt ansvar att se till att växthusgaserna över
            huvud taget minskar. Det var ju vi moderater som tog initiativ
            till det koldioxidtak som beslutades här i riksdagen redan
          </note>
          <note>
            1988. Om nu regeringen arbetar för att minska koldioxidutsläppen,
            borde man ju ha tagit kraftfulla initiativ och inte agerat som
            man har har gjort när miljöministern i januari i år gick ut och
            sade att det var ett stolligt beslut.
          </note>
          <note type="speaker">
            Anf. 133 AXEL ANDERSSON (s) replik:
          </note>
          <note>
            Fru talman! Sverige är en av initativtagarna till den miljökonferens
            som skall hållas i Brasilien nästa år och som det har talats mycket
            om här i dag.
          </note>
          <note>
            Vi från svenskt håll arbetar för att denna konferens skall bli
            handlingsinriktad, dvs. att den skall fastställa precisa mål,
            tidtabeller och finansiering, någonting som inte är minst viktigt.
          </note>
          <note>
            Det är tre frågor som flera talare har tagit upp i dag, men som
            jag vill upprepa för Eva Björnes skull.
          </note>
          <note>
            Det är konventioner om skogen, om klimatförändringar och om biologisk
            mångfald.
          </note>
          <note>
            Jag skall inte ta mer av kammarens tid i anspråk, men jag hoppas
            att det förarbete som skall presenteras kommer att visa att Eva
            Björne är fel ute när hon i den här frågan misstänkliggör den
            socialdemokratiska regeringen.
          </note>
          <note type="speaker">
            Anf. 134 EVA BJÖRNE (m) replik:
          </note>
          <note>
            Fru talman! Jag hoppas att det kommer att bli så att jag är fel
            ute. Det är väldigt viktigt att regeringen arbetar praktiskt och
            målinriktat i dessa frågor.
          </note>
          <note>
            Vi tycker att skrivningen i betänkandet är bra och därför ställer
            vi oss bakom den. Men regeringens agerande har varit ganska fegt.
            Man har liksom krupit tillbaka. Regeringen har talat internationellt
            om hur aktiv och pådrivande man har varit, men i verkligheten
            förhåller det sig inte så.
          </note>
          <note>
            Jag hoppas att Axel Andersson har rätt och att man inför nästa
            års konferens verkligen kommer att arbeta så som han vill framställa
            att man arbetar.
          </note>
          <note>
            Förste vice talmannen anmälde att Axel Andersson anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 135 GÖSTA LYNGÅ (mp):
          </note>
          <note>
            Fru talman! Den här gången skall jag inte beklaga mig särskilt
            mycket. Jag har motionerat om att man skulle få FN att inrätta
            ett miljöråd i stil med säkerhetsrådet och att den organisation
            som förbereder mötet i Brasilien nästa år skulle ta upp detta.
            Det är precis vad utskottet anser vara en rimlig begäran. Utskottet
            har uttalat sig mycket vänligt och mycket bra. Det är jag tacksam
            för och jag hoppas att frågan följs upp.
          </note>
          <note>
            En liten malörtsdroppe i glädjebägaren är det dock att utskottet
            inte riktigt tycks ha förstått vad en del saker handlar om. Det
            står nämligen att de internationella miljökatastroferna når sådana
            proportioner att de hotar den internationella freden och säkerheten.
            Frågorna kan i så fall väckas i säkerhetsrådet.
          </note>
          <note>
            Just nu hotar ozonlagrets förtunning den internationella säkerheten.
            Såvitt jag vet har detta inte tagits upp av säkerhetsrådet. Det
            är viktigt att sådant kan tas upp, och det är syftet med ett miljöråd.
            Jag är glad att utrikesutskottet har stött min begäran.
          </note>
          <note>
            Anf. 136 ANNA HORN AF RANTZIEN
          </note>
          <note>
            (mp):
          </note>
          <note>
            Fru talman! Jag har över helgen varit på Biskops-
          </note>
          <note>
            Arnö, Nordens folkhögskola, där man sedan många år tillbaka lägger
            stor vikt vid ekologi, social utveckling och kunskap om tredje
            världens problem. Den här gången hade representanter för nord
            och syd bjudits in för att hitta fram till en gemensam plattform
            inför Brasilienkonferensen nästa år. Det blev ett fruktbart möte,
            och den sammanfattning som skrevs redan efter första dagen säger
            mycket om hur tredje världen vill skapa sin egen framtid utifrån
            medvetenhet om den miljöförstörelse och de ekonomiska bojor, som
            de nu har begåvats med utifrån den rika världens hjälpinsatser.
          </note>
          <note>
            Man kan tala om ett mode med begrepp som
          </note>
          <note>
            ''utveckling'' eller ''framsteg'', ''modernisering''
          </note>
          <note>
            eller ''westernisering''. Det modet har nu nått in i alla världens
            hörn. Det modet har exploaterat och mördat många av söderns miljoner
            och det fortsätter att göra så. Det förstör lokal, regional och
            global ekologi -- basen för livet på jorden. Det förstör lokalt
            anpassade livsstilar, som bygger på samarbete, basen i ett uthålligt
            samhälle.
          </note>
          <note>
            Vi är i stort behov av en förändring; inte heller etablissemanget
            kan längre undkomma detta faktum. Men förändringen måste nå djupare
            än till bara kosmetik -- och det är inte etablissemanget berett
            att godta, eftersom det skulle undergräva dess maktbas och dess
            möjlighet att utvidga makten ännu mer.
          </note>
          <note>
            En strategi för verklig förändring måste börja med en analys
            av dynamiken hos det nuvarande dominerande utvecklingsmönstret.
            Vi lade fast följande nyckelelement:
          </note>
          <note>
            -- Den fria marknadsekonomin, den fria handeln, ersätter alla
            övriga former av utbyte av nyttigheter och tjänster. Den avskaffar
            den lokala kontrollen över tillgångar och samhällets funktioner
            och koncentrerar makt, pengar, produktionsmedel, jordbrukets insatsvaror,
            media, kunskap och beslutsfattande i händerna på några få, dvs.
            de stora företagen, statliga byråkratier och andra eliter.
          </note>
          <note>
            -- Det ekonomiska systemets lagar är sådana att företagen måste
            konkurrera och växa år från år för att överleva. De stora äter
            upp de små, så att många företag, jordbruk m.m. också faller offer
            för systemet.
          </note>
          <note>
            -- Det här systemet är inte intresserat av att förse hela jordklotet
            med mänskliga förnödenheter.
          </note>
          <note>
            Utifrån sin egen logik måste det fortsätta att växa --
          </note>
          <note>
            och skapar mer och mer nya ''behov'', som aldrig behövts tidigare.
            Det förorenar vattnet, så att vi behöver reningsverk. Det förstör
            närnaturen så att vi behöver Disneyland. De förstör vårt ''här''
            så att vi behöver bilar för att fara ''dit'' där det sägs att
            det händer något.
          </note>
          <note>
            -- Ekonomisk hänsyn ses som viktigare än alla andra icke materiella
            hänsyn, som meningsfullhet, samarbete, kultur, andlighet, tid
            för barn och barnbarn.
          </note>
          <note>
            -- Modern vetenskap fungerar som en pseudoreligion, vars makt
            inte tycks ha några gränser. Med sin mäktiga teknologi sägs den
            kunna förbättra livskvaliteten på alla sätt och också lösa dagens
            kris. Erfarenheten har visat att detta är en grym myt.
          </note>
          <note>
            Det är ytterst svårt att handla för att förändra, att ändra kurs
            från detta globala destruktiva och dominerande system. I stora
            delar av Södern ger hunger, fattigdom och utsugning -- ofta under
            auktoritära regimer -- föga styrutrymme. Samtidigt låter det här
            dominanta systemet folk tro att det för med sig förbättringar
            för dem.
          </note>
          <note>
            Det är mycket svårt att handla för att förändra också i stora
            delar av Norden. Människorna är fastkrokade på systemet, beroende
            av det för sina basförnödenheter och den kompensation de behöver
            för ''meningsfullhet''. Huvudströmmens utbildning, reklam, TV-underhållning,
            statusjakt, osv. har utrymmet i en sinnets försurning.
          </note>
          <note>
            Både i norr och söder har specialister ersatt traditionell delad
            visdom; det hierarkiska systemets uppifrån-beslut har ersatt de
            små gruppernas beslut, information har ersatt tankar, man talar
            i stället för att handla.
          </note>
          <note>
            För att ta oss ur krisen måste vi skapa en verkligt global solidaritet,
            understödja förändringsinitiativ inom ett holistiskt, politiskt
            medvetet mönster av verklig hållbarhet och kraftförnyelse. Vi
            måste avslöja många dominanta mönster och handlingar.
          </note>
          <note>
            Vi måste uppmärksamma hur vi använder språket eftersom många
            begrepp har olika mening och historia för olika människor och
            många termer har sugits upp av etablissemanget. Vi måste vara
            försiktiga med att lägga fast handlingsmönster och i vilken utsträckning
            vi har tillgångar för att skapa globala och lokala alternativ
            till nuvarande utveckling. Vi måste arbeta fram konkreta öppningar
            mot förändring och bilda nya samarbetsformer.
          </note>
          <note>
            Så långt överenskommelsen mellan nord och syd ute på Biskops-Arnö.
            Om vi tar detta uttalande, grundat på insikter gemensamma för
            människor från nord såväl som syd, på allvar, kommer vårt bistånd
            att förändras ordentligt. Jag hoppas att så blir fallet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 juni.)
          </note>
          <note>
            6 § Beslut om fortsatt ärendebehandling den 4
          </note>
          <note>
            juni
          </note>
          <note>
            Kammaren beslöt att ärendebehandlingen skulle fortsättas den
            4 juni.
          </note>
          <note>
            7 § Bordläggning
          </note>
          <note>
            Anmäldes och bordlades.
          </note>
          <note>
            Konstitutionsutskottets betänkande
          </note>
          <note>
            1990/91:KU46 Uppskov till 1991/92 års riksmöte med behandlingen
            av vissa ärenden
          </note>
          <note>
            Finansutskottets betänkande
          </note>
          <note>
            1990/91:FiU35 Uppskov med behandlingen av vissa ärenden
          </note>
          <note>
            Skatteutskottets betänkanden
          </note>
          <note>
            1990/91:SkU37 Ändringar av grundavdraget för pensionärer, m.m.
          </note>
          <note>
            1990/91:SkU38 Ändring i lagen om dubbelbeskattningsavtal mellan
            de nordiska länderna
          </note>
          <note>
            Utbildningsutskottets betänkanden
          </note>
          <note>
            1990/91:UbU5 Godkännande av avtal avseende
          </note>
          <note>
            ERASMUS-programmet
          </note>
          <note>
            1990/91:UbU12 Grundläggande högskoleutbildning
          </note>
          <note>
            1990/91:UbU16 Gymnasieskolan och vuxenutbildningen
          </note>
          <note>
            1990/91:UbU17 Vissa frågor avseende skolväsendet
          </note>
          <note>
            1990/91:UbU18 Folkbildningen
          </note>
          <note>
            1990/91:UbU19 Uppskov med behandlingen av vissa ärenden
          </note>
          <note>
            1990/91:UbU20 Tilläggsbudget II
          </note>
          <note>
            Trafikutskottets betänkanden
          </note>
          <note>
            1990/91:TU28 Telepolitik i utveckling
          </note>
          <note>
            1990/91:TU29 Översyn av postverket samt mål och riktlinjer för
            verksamheten åren 1992--1994, m.m.
          </note>
          <note>
            Näringsutskottets betänkande
          </note>
          <note>
            1990/91:NU46 Tilläggsbudget II
          </note>
          <note>
            (industridepartementet)
          </note>
          <note>
            Bostadsutskottets betänkande
          </note>
          <note>
            1990/91:BoU19 Byggnaders inomhusmiljö
          </note>
          <note>
            8 § Kammaren åtskildes kl. 23.00.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 4 §
            anf. 12 (delvis),
          </note>
          <note>
            av talmannen därefter t.o.m. anf. 31 (delvis),
          </note>
          <note>
            av andre vice talmannen därefter t.o.m. anf. 56
          </note>
          <note>
            (delvis),
          </note>
          <note>
            av tredje vice talmannen därefter t.o.m.
          </note>
          <note>
            ajourneringen kl. 17.51,
          </note>
          <note>
            av andre vice talmannen därefter t.o.m. anf. 112
          </note>
          <note>
            (delvis) och
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
