<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--40</head>
          <docDate when="1990-12-06 00:00:00">1990-12-06 00:00:00</docDate>
        </div>
      </front>
      <body>
        <div>
          <note>
            Meddelande om kammarens sammanträdesplan avseende tiden den 10
            januari--den 28 mars 1991
          </note>
          <note type="speaker">
            Anf. 1 TALMANNEN:
          </note>
          <note>
            Jag får meddela att till kammarens ledamöter har utdelats plan
            för kammarsammanträden avseende tiden den 10 januari--den 28 mars.
          </note>
          <note>
            1 § Justering av protokoll
          </note>
          <note>
            Justerades protokollet för den 30 november.
          </note>
          <note>
            2 § Fortsatt ledighet
          </note>
          <note>
            Talmannen meddelade att Hugo Bergdahl (fp) har ansökt om fortsatt
            ledighet t.o.m. den 31 december
          </note>
          <note>
            1990.
          </note>
          <note>
            Kammaren biföll denna ansökan.
          </note>
          <note>
            Talmannen meddelade att Mariana Wallin (fp)
          </note>
          <note>
            även i fortsättningen kommer att tjänstgöra som ersättare för
            Hugo Bergdahl.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motionerna
          </note>
          <note>
            1990/91:Bo16--Bo18 till bostadsutskottet
          </note>
          <note>
            4 § Beslut rörande utskottsbetänkanden som slutdebatterats den
            5 december
          </note>
          <note>
            Företogs till avgörande näringsutskottets betänkanden 1990/91:NU9,
            NU11, NU13 och
          </note>
          <note>
            NU14 (beträffande debatten i dessa ärenden, se prot. 39).
          </note>
          <note>
            Mom. 1 (frihandelns betydelse)
          </note>
          <note>
            Först biträddes reservation 1 av Hadar Cars med
          </note>
          <note>
            98 röster mot 72 för reservation 2 av Rolf L Nilson m.fl. 137
            ledamöter avstod från att rösta.
          </note>
          <note>
            Härefter bifölls utskottets hemställan med 138
          </note>
          <note>
            röster mot 93 för reservation 1 av Hadar Cars m.fl.
          </note>
          <note>
            72 ledamöter avstod från att rösta.
          </note>
          <note>
            Mom. 6 (beräkning av kostnader för handelsrestriktioner)
          </note>
          <note>
            Utskottets hemställan bifölls med 214 röster mot
          </note>
          <note>
            91 för reservation 5 av Hadar Cars m.fl. 1 ledamot avstod från
            att rösta.
          </note>
          <note>
            Mom. 7 (regler för import av miljöfarliga varor m.m.)
          </note>
          <note>
            Utskottets hemställan -- som ställdes mot reservation 6 av Rolf
            L Nilson och Lars Norberg --
          </note>
          <note>
            bifölls med acklamation.
          </note>
          <note>
            Mom. 8 (export av kärnteknisk utrustning m.m.)
          </note>
          <note>
            Utskottets hemställan bifölls med 239 röster mot
          </note>
          <note>
            37 för reservation 8 av Rolf L Nilson och Lars
          </note>
          <note>
            Norberg. 31 ledamöter avstod från att rösta.
          </note>
          <note>
            Mom. 9 (export av svenska alkoholdrycker)
          </note>
          <note>
            Utskottets hemställan bifölls med 285 röster mot
          </note>
          <note>
            16 för reservation 9 av Lars Norberg. 6 ledamöter avstod från
            att rösta.
          </note>
          <note>
            Mom. 13 (miljöklausul m.m. i internationella handelsavtal)
          </note>
          <note>
            Utskottets hemställan -- som ställdes mot reservation 13 av Rolf
            L Nilson m.fl. -- bifölls med acklamation.
          </note>
          <note>
            Mom. 15 (import av tropiskt timmer)
          </note>
          <note>
            Utskottets hemställan bifölls med 268 röster mot
          </note>
          <note>
            37 för reservation 15 av Rolf L Nilson och Lars
          </note>
          <note>
            Norberg. 1 ledamot avstod från att rösta.
          </note>
          <note>
            Mom. 18 (marknadsföringen utomlands av Sverige som turistland)
          </note>
          <note>
            Utskottets hemställan bifölls med 178 röster mot
          </note>
          <note>
            126 för reservation 18 av Hadar Cars m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU11
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU13
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU14
          </note>
          <note>
            Mom. 1 (ny lag om tillfällig försäljning)
          </note>
          <note>
            Först biträddes reservation 1 av Hadar Cars m.fl.
          </note>
          <note>
            med 97 röster mot 38 för reservation 2 av Kjell
          </note>
          <note>
            Ericsson och Håkan Hansson. 173 ledamöter avstod från att rösta.
          </note>
          <note>
            Härefter bifölls utskottets hemställan med 178
          </note>
          <note>
            röster mot 93 för reservation 1 av Hadar Cars m.fl.
          </note>
          <note>
            36 ledamöter avstod från att rösta.
          </note>
          <note>
            Mom. 2
          </note>
          <note>
            Utskottets hemställan bifölls.
          </note>
          <note>
            Meddelande om samlad votering
          </note>
          <note>
            Talmannen meddelade att jordbruksutskottets betänkanden JoU13
            och JoU14, konstitutionsutskottets betänkande KU16 och trafikutskottets
            betänkande TU10 skulle avgöras i ett sammanhang efter avslutad
            debatt.
          </note>
          <note>
            5 § Skogsbruket i fjällnära skogar
          </note>
          <note>
            Föredrogs
          </note>
          <note>
            jordbruksutskottets betänkande
          </note>
          <note>
            1990/91:JoU13 Skogsbruket i fjällnära skogar
          </note>
          <note>
            (prop. 1990/91:3).
          </note>
          <note type="speaker">
            Anf. 2 SVEN ERIC LORENTZON (m):
          </note>
          <note>
            Herr talman! Under en följd av år har det rått en ganska stor
            konflikt inom det s.k.
          </note>
          <note>
            fjällskogsområdet. Det finns där många intressenter, men de tyngsta
            är skogsbrukarna och skogsnäringen, som har ett mycket berättigat
            krav på att kunna bedriva ett långsiktigt aktivt skogsbruk. Jag
            vill poängtera att det är viktigt att göra klart för sig vilka
            förutsättningar man har innan man går in och diskuterar de olika
            förslag som vi i dag skall ta ställning till.
          </note>
          <note>
            I den största delen av detta område är skogsbruket den i särklass
            viktigaste näringen. Den är basen och förutsättningen för att
            hela bygder skall kunna överleva. Låt oss slå fast detta, eftersom
            det är en av grundförutsättningarna när vi nu går in och diskuterar
            fjällnära skogar. Skogen är basen och förutsättningen för att
            hela bygder skall kunna överleva.
          </note>
          <note>
            Den lokala industrin och infrastrukturen är helt beroende av
            skogsbruket och dess avverkningsmöjligheter.
          </note>
          <note>
            En annan stor intressent är rennäringen och samerna. Renskötseln
            är också beroende av hur skogsbruket i området kommer att ske.
            Man är beroende av tillgängligheten till betesområden och tillgång
            till lavskogar, och man är beroende av att ha goda relationer
            till skogsbruket. Två näringar som är helt beroende av varandra
            måste ges förutsättningar att i samarbete kunna bedriva och utveckla
            sina näringar.
          </note>
          <note>
            Den tredje intressenten är naturvården. Som realpolitiker som
            har studerat dessa områden kan vi konstatera att det i det förgångna
            har förekommit stora missgrepp. Men vi skall också ha klart för
            oss att det under de senaste 10--15 åren har skett avsevärda förbättringar.
            Naturligtvis skall ytterligare förbättringar ske när det gäller
            hänsyn till naturvårdsintressena. Men frågan är om dessa naturvårdsintressen
            skall klaras med ytterligare deljregleringar och förbud eller
            genom samarbete.
          </note>
          <note>
            Det finns ytterligare intressen. Turismen är beroende av skogarna
            och naturen men är i ännu högre grad beroende av infrastrukturen
            i detta område. Turismen har inga möjligheter att på sikt klara
            sig utan aktiva människor och ett aktivt näringsliv.
          </note>
          <note>
            En annan faktor som mycket litet diskuteras i dessa sammanhang
            är försvaret och beredskapen. Det måste finnas folk i dessa områden.
            De måste helt enkelt vara bebodda, och det kan endast ske genom
            att människorna där aktivt kan försörja sig på de näringar som
            finns i området.
          </note>
          <note>
            Jag vill slå fast vikten av detta för att vi skall kunna driva
            ett aktivt skogsbruk, ett skogsbruk som inte kommer i konflikt
            med renskötseln, som tar hänsyn till naturvården och som därigenom
            också ger underlag för turism och ytterligare näringar.
          </note>
          <note>
            Regeringen har lagt fram en proposition med vissa anknytningar
            till en annan proposition, nämligen en proposition om renskötsel.
            Den propositionen blev återförvisad, och detta gör att det kan
            halta litet grand när det gäller motionerna.
          </note>
          <note>
            Vi var från moderat sida ganska tidigt beredda till en bredare
            uppgörelse. Jag vill poängtera att näringen och folket, de aktiva
            människorna i dessa områden, måste få möjlighet till arbetsro.
            De måste kunna planera för sin framtid på ett helt annat sätt
            än nu. Tyvärr blev det inte så, och vi ser i dag resultatet. Det
            finns ju vissa spänningar i dag.
          </note>
          <note>
            Herr talman! Jag övergår till att diskutera utskottets ställningstagande.
            Jag hävdar att utskottets förslag är otillfredsställande. Jag
            tror inte att konflikterna mellan naturvårdsintresset och skogsbruket
            kommer att lösas genom detta förslag.
          </note>
          <note>
            Såväl naturvården som skogsbruket förlorar på utskottsmajoritetens
            förslag. Moderata samlingspartiets förslag förstärker skyddet
            av de fjällnära skogarna, samtidigt som det skapar förutsättningar
            för ett livskraftigt skogsbruk. Såväl naturvården som skogsbruket
            tjänar på att enkla och tydliga regler ställs upp. Moderaternas
            förslag innebär väsentligt mindre krångel än utskottsmajoritetens
            förslag.
          </note>
          <note>
            Det moderata förslaget bygger på följande komponenter. Först
            och främst vill vi myndigförklara skogsbrukarna. Vi vill ha bort
            tillståndsplikten och i stället införa en anmälningsplikt. Generella
            aktsamhetskrav skall införas i hela fjällskogsregionen, dvs.
          </note>
          <note>
            hyggesstorlekar begränsas, radikala markberedningsmetoder och
            utländska trädslag tillåts i princip inte. Jag vill betona att
            dessa i princip inte tillåts, men det är inte något tvärstopp.
          </note>
          <note>
            Vårt förslag, och den politik vi vill föra, bygger på naturvårdsinventeringar,
            och de måste forceras inom detta område. Naturvårdsverket bör
            ha det yttersta ansvaret för att dessa naturvårdsinventeringar
            kommer till stånd. Men de kan även genomföras av andra organ,
            skogsfolk och lokala intressenter. Det har diskuterats om dessa
            naturvärdesinventeringar skulle innebära ett stort arbete eller
            inte. Visst är det ett stort arbete, men i botten finns i dag
            i de flesta kommuner väl utförda markanvändningsplaner. De som
            arbetar med dessa frågor säger att om man utgår ifrån dessa, innebär
            en naturvärdesinventering inte något större arbete. Man kommer
            att klara detta, det finns personal och det går att anvisa pengar
            till detta ändamål.
          </note>
          <note>
            Vi moderater menar också att resultatet av dessa naturvärdesinventeringar
            skall ligga till grund för mer preciserade skyddsinsatser. Vi
            vill dela in de fjällnära skogarna, och här kommer poängen, i
            tre olika skyddsklasser. Skyddsklass 1 gäller områden som måste
            omfattas av ett mycket starkt skydd.
          </note>
          <note>
            Dessa områden bör helt undantas från skogsbruk och andra ingrepp.
            Dessa är de ur naturvårdssynpunkt allra värdefullaste markerna,
            och markägaren kommer att ersättas för intrånget antingen med
            pengar eller med ersättningsmark.
          </note>
          <note>
            Skyddsklass 2 omfattar områden där ett skonsamt skogsbruk kan
            tillåtas. En planerad avverkning skall anmälas till berörda myndigheter
            i god tid.
          </note>
          <note>
            Anmälningsplikten innebär att myndigheterna inom utsatt tid har
            möjlighet att kräva att särskilda skyddsinsatser vidtas. Om myndigheternas
            krav leder till försvårad markanvändning, skall markägaren vara
            berättigad till ersättning.
          </note>
          <note>
            Slutligen, herr talman, till skyddsklass 3. Den omfattar områden
            där skogsbruk kan drivas inom givna ramar. Slutavverkning skall
            föregås av en anmälningsplikt. Jag vill poängtera att den absolut
            största delen av dessa enormt stora arealer i detta område kommer
            att undantas, och där kommer skogsägarna att kunna driva ett generellt
            skogsbruk.
          </note>
          <note>
            Fördelarna med det moderata förslaget är betydande. Skyddsinsatserna
            kommer att sättas in där det verkligen behövs. Skyddsvärda områden
            kan garanteras ett starkt skydd.
          </note>
          <note>
            Naturvärdesinventeringarna kommer att ge bättre kunskaper om
            fjällskogsregionens känsliga ekosystem. Byråkratin kommer att
            minska, och detta är något jag vill understryka. Rättssäkerheten
            värnas genom att tydliga och klara regler ställs upp för skogsbruket
            i de fjällnära områdena.
          </note>
          <note>
            Ytterligare en fördel är att skogsbrukarna redan på förhand kommer
            att veta vilka regler som gäller inom ett visst område, och det
            är oerhört viktigt för dem. Detta kommer att innebära, att skogsbrukarna
            kommer att kunna bedriva ett skonsamt skogsbruk inom skyddsklass
            2 och 3.
          </note>
          <note>
            Slutsumman av det hela är att skogen även fortsättningsvis kommer
            att kunna skapa sysselsättning.
          </note>
          <note>
            Jag vill göra en sammanfattning. Riksdagen kan nu besluta om
            två olika vägar. Vi ställs inför två olika system -- å ena sidan
            utskottsmajoritetens förslag, ett byråkratiskt och tungstyrt förslag
            som omyndigförklarar näringarna -- å andra sidan det jag vill
            kalla moderaternas frihetsförslag.
          </note>
          <note>
            Herr talman! Jag yrkar bifall till det senare genom att yrka
            bifall till reservation nr 4 till utskottsbetänkandet.
          </note>
          <note type="speaker">
            Anf. 3 ANDERS CASTBERGER (fp):
          </note>
          <note>
            Herr talman! I det område som vi i dag debatterar bor ännu människor.
            Här finns ännu en flora och fauna som i många fall är unik. Vår
            uppgift är att låta samtliga bo kvar på egna premisser. Det är
            en allvarlig utmaning att ta detta ansvar. Försök har gjorts.
            Regeringen har inte lyckats med sitt förslag, och utskottsmajoriteten
            har gjort ett nytt förslag.
          </note>
          <note>
            Man har kommit ett stycke på väg, men enligt vår uppfattning
            i folkpartiet liberalerna har man ännu icke hunnit så långt som
            man borde.
          </note>
          <note>
            Den fjällnära barrskogen i vårt land omfattar 3
          </note>
          <note>
            miljoner hektar. Från naturvårdens synpunkt är den en unik tillgång
            genom sin storlek och genom det sammanhängande området. Detta
            område har under lång tid varit beväxt med förhållandevis opåverkad
            skog. Naturliga ekologiska samband har förändrats mindre i de
            fjällnära skogarna än i andra svenska skogar.
          </note>
          <note>
            Det måste alltså enligt folkpartiet liberalernas uppfattning
            vara ett allmänt intresse att områdets kvaliteter inte utarmas.
            Till områdets kvaliteter hör en miljö som uppfyller naturvårdens
            särskilda krav och en levande landsbygd, människor som bor och
            kan försörja sig i bygden.
          </note>
          <note>
            Det ansvar vi politiker valts till att ta kan alltså synas innehålla
            motstridiga intressen. Men häri ingår också de politiska ansvaret
            att följa upp det som sagts till väljarna -- somt obekvämt, somt
            mer tilltalande. Vägledande måste vara att ta ett ansvar, att
            inte i oändlighet skjuta frågan framför sig och inte heller att
            överlåta på kommande generationer att reda upp en oförmåga.
          </note>
          <note>
            Därför är det viktigt att slå fast:
          </note>
          <note>
            * I fjällnära skog skall ett uthålligt skogsbruk kunna bedrivas
            som är anpassat till naturvårdens krav om bevarande av skoglig
            kontinuitet och biologisk mångfald.
          </note>
          <note>
            * Krånglet måste minska för skogsägarna. De regler som skall
            gälla för skogsbrukets anpassning måste vara enkla och förutsägbara.
            Detta är en hörnsten när det gäller rättssäkerheten.
          </note>
          <note>
            * De som bor i det fjällnära området skall kunna försörja sig
            och utveckla infrastruktur och näringar.
          </note>
          <note>
            Den fjällnära skogen är i allmänhet relativt litet påverkad av
            modernt skogsbruk. Fram till år 1982
          </note>
          <note>
            brukades inte den statsägda skogen i området. Men när domänverket
            då avskaffade skogsodlingsgränsen öppnades mer än 700 000
          </note>
          <note>
            hektar produktiv skogsmark för statens skogsbruk.
          </note>
          <note>
            Under 1980-talet ökade därför avverkningen mycket kraftigt på
            statlig mark. Bolagen och även enskilda ökade sin aktivitet. Vi
            skall då komma ihåg att så sent som för någon dag sedan underströk
            skogsindustrierna att något reellt virkesbehov ur virkesförsörjningssynpunkt
            fyller inte avverkningen i de fjällnära skogarna.
          </note>
          <note>
            Men självfallet är ändå skogsbruk en viktig näring, som upprätthåller
            infrastrukturen och ger sysselsättning i det fjällnära området.
            Vid otaliga besök har jag själv på plats kunnat konstatera betydelsen
            både i avverkningsledet och i det industriella ledet. För de många
            enskilda skogsägarna i fjällkommuner, som är lika stora som landskap
            i södra Sverige men med ett invånarantal som närmast får ses som
            ett bristande underlag för en stadsdelsskola, är skogsbruk och
            skogsvård en viktig deltidssyssla. De 4 300 privata brukningsenheterna
            i området ger en inkomst. De enskilda skogsbrukarna är myndiga,
            och de flesta visar också detta i praktisk handling genom ett
            ansvarigt handlande.
          </note>
          <note>
            Men enligt folkpartiet liberalernas uppfattning måste bruket
            i de fjällnära skogarna präglas av stor återhållsamhet, vilket
            skall gälla alla. De beslut som fattats av riksdagen har varit
            otillräckliga, och vi har därför lagt fram ett åtgärdsprogram,
            som omfattar också en naturvårdsgräns. Debatten har medvetet förvirrats
            av att denna nya gräns lagts till äldre gränser och restriktionslinjer,
            och det har givits intryck av att varje nytt förslag inneburit
            att gränsen flyttats allt längre ned. Lågt mig därför slå fast
            att en gräns för särskild naturvårdshänsyn skulle ligga väster
            om den gamla skogsodlingsgränsen. Nedanför gränsen skulle skogsbruket
            i allt väsentligt kunna bedrivas som i övriga delar av området
            för svårföryngrad skog.
          </note>
          <note>
            Många är de enskilda skogsägare som i dag bedriver ett naturvårdsanpassat
            och hänsynsfullt skogsbruk.
          </note>
          <note>
            Det är ett skogsbruk grundat på erfarenhet, kunskap och generationers
            långa tid i naturen. Här finns inget att frukta. Det är den kunskapen
            om naturen och ekologins elementa som borde vara riktlinjen också
            för andra. Dessa enskilda skogsägare har något att lära ut till
            statlig förvaltning och bolags drift, som ej tar dessa naturvårdens
            hänsyn. För att säkerställa skyddet behövs en gräns för särskild
            naturvårdshänsyn.
          </note>
          <note>
            Härinnanför -- ett område till skydd för framtiden, där ännu
            endast i ringa omfattning påverkan av modernt skogsbruk skett
            -- förespråkar vi att utöver allmänna hänsynsregler skall särskilda
            regler för skogsbrukets anpassning till naturvårdens krav gälla.
            Härigenom kan önskemålen tillgodoses om att bevara den helhet
            som delar av dessa områden fortfarande utgör. Områden som rymmer
            speciella värden från naturvårdssynpunkt skall liksom hittills
            skyddas som reservat.
          </note>
          <note>
            Vi anser att gränsdragningen, åtminstone på statens marker, kan
            göras schablonartat med ledning av de skogsbrukskartor som finns
            och tillgängliga data i övrigt. När det gäller den enskildes mindre
            markägor är uppgiften grannlaga.
          </note>
          <note>
            Det gäller både gränsdragningen i sig och inte minst informationen.
          </note>
          <note>
            Gränsdragningsarbetet innefattar också annan problematik. Vår
            uttalade ambition från folkpartiet liberalerna är att enskilda
            skogsägare vid gränsdragningsarbetet inte mot sin vilja skall
            anslutas till området med särskilda hänsynsregler.
          </note>
          <note>
            Därför kan mindre brukningsenheter undantas, enligt vårt förslag.
          </note>
          <note>
            Därför behövs naturligtvis mer detaljerade inventeringar. Vår
            inställning är att regeringen skyndsamt borde återkomma till riksdagen
            med förslag om ökade resurser till länsstyrelsernas naturvårdsenheter.
          </note>
          <note>
            Viktigt vid gränsdragningsarbetet är självfallet också ett samråd
            mellan skogsvårdsstyrelse, naturvårdande myndigheter, kommunerna
            och skogsbrukarna.
          </note>
          <note>
            Det är också viktigt att ersättning skall utgå om innanför denna
            hänsynsgräns krav på naturvårdsanpassning avsevärt försvårar pågående
            markanvändning på ett sätt som inte redan i dag den enskilde skogsbrukaren
            faktiskt tillgodoser.
          </note>
          <note>
            Därför måste självklart erforderliga resurser avsättas för det.
            I första hand skall ersättningsmark erbjudas där så är möjligt,
            enligt vårt sätt att se.
          </note>
          <note>
            Den socialdemokratiska regeringen vill inte sträcka sig dithän.
            Därför har vi i folkpartiet liberalerna varit med att avge reservation
            nr 13. Det finns exempel på att domänverket, som närmast kommit
            i fråga, inte har varit berett att medverka till sådana konstruktiva
            lösningar. Metoder finns -- bl.a.
          </note>
          <note>
            genom att mark överförs från domänfonden till naturvårdsfonden.
            Återigen intar regeringen en annan inställning. Därför har vi
            varit med om att avge reservation 23.
          </note>
          <note>
            Herr talman! Den socialdemokratiska regeringens förslag präglades
            i propositionen av glömska beträffande naturvårdens intressen,
            ointresse av de små skogsbrukarnas rättmätiga krav på ersättning,
            dålig uppmärksamhet på rättssäkerhetens krav för den enskilde
            och därtill en sedvanlig och rutinmässig förkärlek för byråkrati
            och onödig omständlighet.
          </note>
          <note>
            I utskottet har försök gjorts att nå bättre lösningar.
          </note>
          <note>
            I några fall har förbättringar uppnåtts. När det gäller gränsdragningsfrågan
            står utskottets majoritet för ett i jämförelse med regeringsförslaget
            fall framåt. Men ändå präglas utskottets förslag enligt vår uppfattning
            av otillräcklighet i de avseenden som jag har nämnt.
          </note>
          <note>
            En gräns för särskilda hänsyn måste enligt folkpartiet liberalernas
            uppfattning regleras i skogsvårdslagen och fastställas av regeringen
            efter lokalt samråd. Därför herr talman, yrkar jag bifall under
            mom. 5 till vår motion Jo4, yrkande 1.
          </note>
          <note>
            När det gäller de särskilda anpassningsvillkoren avstyrker utskottets
            majoritet de förslag som vi har lagt fram. Jag yrkar därför under
            mom. 18 bifall till vår motion Jo4, yrkandena 2 och 9.
          </note>
          <note>
            Till skillnad mot vad som framgår av reservation nr
          </note>
          <note>
            20 om stärkande av miljövårdsenheterna torde det framgå av vad
            jag här har sagt, av och vad vi från folkpartiet liberalerna tidigare
            har förespråkat i debatter under många års tid och av vår motion
          </note>
          <note>
            Jo4, yrkande 5, att vi också sluter upp bakom reservation 20.
          </note>
          <note>
            Herr talman! Härutöver yrkar jag bifall till reservation nr 21
            om regionalpolitiska åtgärder.
          </note>
          <note type="speaker">
            Anf. 4 LENNART BRUNANDER (c):
          </note>
          <note>
            Herr talman! Den här debatten i riksdagen om fjällnära skogar
            är en debatt i raden av ganska många. Vi har under många år haft
            diskussioner om hur skogsbruket och andra saker som skall ske
            på detta område skall fungera tillsammans. Det här området är
            känsligt på många sätt, eftersom man närmar sig gränsen där det
            inte går att bedriva något skogsbruk längre. Därför är det naturligt
            att det blir en konfrontation. Här skall det bedrivas skogsbruk,
            och här har vi renskötsel.
          </note>
          <note>
            Precis som på alla andra ställen måste det tas hänsyn till naturvården.
            Sedan har vi turismen.
          </note>
          <note>
            Som Sven Eric Lorentzon sade tillkommer beredskapen -- det är
            viktigt att det finns människor här.
          </note>
          <note>
            För centerpartiets del är det viktigt att ta hänsyn till allt
            detta när vi skall lösa frågorna. Annars kommer det att bli fel.
            Dessa bygder lever tack vare att människor bor där. Det är viktigt
            att dessa människor även i fortsättningen kan leva vidare och
            få en utkomst av sin verksamhet. Det ställer vissa krav på de
            beslut som vi skall fatta i dag.
          </note>
          <note>
            Det är med tanke på de förutsättningar som finns i dessa områden
            nödvändigt att ta hänsyn till naturvården. Det är därför denna
            diskussion om en naturvårdsgräns har tagits upp. Det finns goda
            motiv för en diskussion om dessa bevarandeintressen, eftersom
            det i dessa områden finns mycket gammal orörd skog som det kan
            vara värdefullt och intressant att bevara.
          </note>
          <note>
            Debatten om detta har varit vidlyftig. Jag tror att det är alldeles
            nödvändigt att alla vi som normalt inte är verksamma inom skogsbruket
            ökar våra kunskaper om detta för att kunna fatta viktiga beslut
            och för att kunna föra en debatt som är någorlunda rimlig.
          </note>
          <note>
            Det regeringsförslag som har lagts fram är inte tillräckligt
            på alla punkter. Förslaget skapar en byråkrati för markägare och
            skogsbrukare inom det fjällnära området. Förslaget skapar inte
            heller tillräckligt bra förutsättningar för naturvård och bevarandeintressen.
            Det arbete som har gjorts i utskottet har enligt min uppfattning
            på väsentliga punkter förbättrat situationen. Det är därför som
            vi i centern i de delar där vi är delaktiga i betänkandet har
            ställt oss bakom förslaget.
          </note>
          <note>
            Sven Eric Lorentzon sade nyss att moderaterna hade sett fram
            emot att betänkandet hade varit enhäligt. Moderaterna hade ansträngt
            sig för att nå fram till ett enhäligt betänkande. Jag måste tyvärr
            säga att jag inte har upplevt den ansträngningen som särskilt
            stor. Vi har haft många sittningar för att försöka se om det gick
            att få ett något mer betänkande. Men vi lyckades inte med det.
            Jag kan också beklaga att det inte var möjligt att nå fram.
          </note>
          <note>
            I det här arbetet har det skett förbättringar på flera punkter.
            Bl.a. har det varit en diskussion om en naturvårdsgräns. Utgångspunkten
            har varit att det måste bli ett mer naturanpassat skogsbruk som
            tar hänsyn till de förutsättningar som finns. Ovanför gränsen
            skulle skogsbruk kunna förekomma. Nu blir det faktiskt en sådan
            gräns i och med att gränsen kommer vid den fjällnära skogen. Ovanför
            denna gräns ställs speciella krav på skogsbruket vad gäller skogsbruksmetoder,
            främmande trädslag, skogsdikning och anläggning av vägar. Samma
            sak gäller skogsbruksplaner och de ansökningar som skall lämnas
            in vid avverkningar. Kraven är alltså skärpta på det skogsbruk
            som skall bedrivas.
          </note>
          <note>
            Från centerpartiets sida insåg vi snart att det inte är rimligt
            att dessa krav ställs på de små brukarna. De har inte förutsättningarna
            för att klara detta. De små brukarna har bedrivit skogsbruk i
            generationer, och de har bevisat att de klarar att utöva naturvård
            och samtidigt bevara skogen. Vi vill ju dessutom ha kvar turismen
            och det öppna landskapet -- i den mån det finns något i dessa
            områden.
          </note>
          <note>
            Dessa skogsbrukare finns inte i de områden där skogen utgörs
            av ett stort sammanhängande gammalt bestånd, utan de finns i huvudsak
            på den statligt ägda marken. Det är där dessa bevarandeåtgärder
            måste sättas in.
          </note>
          <note>
            Från centerpartiets sida ställer vi därför krav på att de små
            markägarna skall få slippa den byråkrati som regeringsförslaget
            innebär. Vi har också i utskottsarbetet fått genomslag för ett
            sådant förslag. Nu skall de som har brukningsenheter som är mindre
            än 500 hektar inte drabbas av att behöva vidta de åtgärder för
            miljövård, naturvård, renskötsel osv. som finns i deras skogsbruksplaner.
          </note>
          <note>
            Inte heller skall de behöva krångla med den tillståndsansökan
            som finns med i regeringsförslaget. Tillståndsansökan skall i
            och för sig fortfarande lämnas in, men den skall inte innehålla
            en redovisning av de åtgärder som skall vidtas. Det är en skyldighet
            som åligger myndigheten att i så fall meddela vilka hänsyn som
            måste tas.
          </note>
          <note>
            Centern har också i det här sammanhanget fått igenom ett förslag
            om ge en särskild ersättning till de brukare som anstränger sig
            för att utöva en mer naturvårdsanpassad skogsvård. Vi har kallat
            det för skogens NOLA, eller bidrag för naturvårdsåtgärder i skogslandskapet.
            Förslaget har hänskjutits till skogsutredningen med en klar anvisning
            att förslaget skall drivas igenom.
          </note>
          <note>
            I en folkpartimotion har det framkommit en fråga.
          </note>
          <note>
            Den frågan är inte motsägelsefull gentemot den fråga som centerpartiet
            har fört fram i en annan motion. Frågan gäller om man kan avgränsa
            områden där det inte skall bedrivas skogsbruk. På den punkten
            har det gjorts ett tillkännagivande.
          </note>
          <note>
            Utskottet skriver att det är väsentligt att dessa områden avsätts
            så att ingen skogsavverkning kan ske där. Det gäller dels de områden
            där det inte går att få en ny skog, dels de områden där det råder
            speciellt stor konkurrens mellan naturvård och rennäring å ena
            sidan och naturvård och skogsvård å andra sidan. Enligt min mening
            är det viktiga punkter som nu har klarats ut i och med det förslag
            som utskottet lägger fram.
          </note>
          <note>
            Vi framhåller också i det här sammanhanget att det är viktigt
            att dessa områden görs så stora att de kan klara de ekologiska
            sambanden. Det har också påpekats i olika sammanhang. Då kan det
            gå att ta större hänsyn till den statliga marken.
          </note>
          <note>
            I det här sammanhanget skulle jag vilja nämna centerpartiets
            reservation, där även folkpartiet och miljöpartiet finns med.
            Den gäller att från statlig mark kunna överföra mark till naturvårdsfonden
            för att på det sättet skapa stora sammanhängande områden. Det
            skulle ge möjligheter att uppfylla de krav som har ställts på
            att skapa dessa områden.
          </note>
          <note>
            Det är märkligt att vi reservanter inte har kunnat få med de
            övriga partierna på den skrivningen. Jag tycker att det är speciellt
            märkligt att inte vare sig moderaterna eller vänsterpartiet har
            kunna ställa upp på det förslaget. Det hade givit förutsättningar
            att skapa de stora sammanhängande områden där det går att bevara
            gammal skog. Jag hoppas att ni stöder förslaget i en avslutande
            votering.
          </note>
          <note>
            Den inventering som måste göras måste ske på ett sådant sätt
            att synpunkter kommer med från länsstyrelsens naturvårdsenhet,
            från markägare, från naturskyddsföreningen och från kommunerna.
          </note>
          <note>
            Det är märkligt att folkpartiet inte har kunnat fullfölja den
            linje som folkpartiet framförde i utskottet. Utskottsbetänkandet
            utgår från skrivningen i folkpartimotionen. Det är med anledning
            av förslaget från folkpartiet som beslutet nu kommer till stånd.
            Ni röstar emot er själva.
          </note>
          <note>
            Det måste bli en ökad forskning på det här området. Här måste
            satsas mer på ett hänsynsfullt skogsbruk. Det finns möjligheter
            att få fram mindre, lättare maskiner som kan utöva det småskogsbruk
            som skall få finnas kvar och då på ett naturanpassat sätt. Det
            är också möjligt att man måste bedriva mer forskning kring återbeskogningssystemet,
            så att hyggesbränning o.d. i ökad utsträckning kan komma i gång
            igen.
          </note>
          <note>
            Det är ju så som den här skogen en gång i tiden har kommit till.
          </note>
          <note>
            Eftersom vi inte skall yrka bifall till alla reservationer avstår
            jag ifrån att göra det beträffande reservation 19, men jag står
            fast vid de åsikter som där kommer till uttryck. Jag yrkar i stället
            bifall till reservation 13, som handlar om att de markägare som
            får lämna mark skall få ersättningsmark. Jag glömde att yrka bifall
            till reservation 23, som rör överföring av domänverksmark till
            naturvårdsfonden.
          </note>
          <note>
            I övrigt ställer vi i centerpartiet oss naturligtvis bakom de
            reservationer som vi har avgett till detta betänkande, även om
            jag här inte yrkar bifall till alla. Det är viktigt att de brukare
            som finns där uppe skall ges möjlighet dels att få ersättningsmark
            om de måste lämna mark i naturvårdssyfte, dels att kunna förstärka
            fastigheten genom försäljning av domänverkets mark. I detta sammanhang
            har vi också avgett en reservation.
          </note>
          <note>
            Herr talman! Min taletid är slut. Jag återkommer senare med min
            bedömning av de förslag som moderaterna har lagt fram.
          </note>
          <note type="speaker">
            Anf. 5 SVEN ERIC LORENTZON (m)
          </note>
          <note>
            replik:
          </note>
          <note>
            Herr talman! Lennart Brunander har funnit mycket som är märkligt
            när det gäller utskottets arbete kring dessa frågor. Jag kan hålla
            med om det. Här har turerna varit många och märkliga, vilket kanske
            inte minst herr Brunander har bidragit till.
          </note>
          <note>
            Jag håller även med Lennart Brunander om att det fordras kunskap
            om dessa områden. Visst är det så.
          </note>
          <note>
            Jag vill bara notera att Lennart Brunander påpekade att det behövs
            ökad kunskap.
          </note>
          <note>
            Lennart Brunander sade vidare att han inte har uppfattat några
            signaler om att vi moderater arbetade för att få ett enigt utskott.
            Detta beror möjligen på att Lennart Brunander så snabbt ville
            yrka bifall och gå in i direkta förhandlingar om förslagen i propositionen.
            Jag blev faktiskt mycket förvånad över denna arbetsmetod.
          </note>
          <note>
            Skärpta krav på skogsbruket gäller inte de små skogsägarna. Nej,
            de särskilda kraven har fallit bort för skogsägare med arealer
            under 500 ha, men hela byråkratin kring tillstånd och annat finns
            ju kvar, herr Brunander. Vi vill verkligen sätta vår lit till
            markägarna, för det är de människor som bor i området som har
            de bästa möjligheterna att klara detta. Det är inte byråkraterna
            eller nya regler, lagar och författningar som löser dessa problem.
          </note>
          <note>
            Det som är intressant med det moderata förslaget om inventeringar,
            som på ett eller annat sätt måste ske under resans gång vid avverkningarna,
            är att dessa skall ske redan på ett tidigt stadium. På så vis
            kan man föra undan den mark som vi klassificerar som skyddsklass
            tre, dvs. de största arealerna.
          </note>
          <note>
            Denna mark behöver man således inte ägna så mycket tid i fortsättningen,
            för på den kommer det utan vidare att kunna drivas ett vettigt
            skogsbruk.
          </note>
          <note>
            Det kan ligga en hel del i det som Lennart
          </note>
          <note>
            Brunander sade angående naturvårdsfonden. Visst kan man föra
            över domänverksmark till naturvårdsfonden, om det rör sig om naturvårdsmarker
            som skall föras över till naturvårdsområden och sådant. Jag vill,
            herr talman, åberopa herr Castberger, för det finns en koppling
            här. Anders Castberger sade att de marker som förs över till naturvårdsfonden
            bör användas i byteshänseende. Men, herr Brunander, då stämmer
            inte det hela. Dessa marker bör inordnas under jordfonden eller
            direkt under den myndighet som har att genomföra bytena.
          </note>
          <note type="speaker">
            Anf. 6 TALMANNEN:
          </note>
          <note>
            Jag vill erinra om att även om Sven Eric
          </note>
          <note>
            Lorentzon rättade sig själv gällde repliken Lennart
          </note>
          <note>
            Brunander och inte Anders Castberger.
          </note>
          <note type="speaker">
            Anf. 7 LENNART BRUNANDER (c)
          </note>
          <note>
            replik:
          </note>
          <note>
            Herr talman! De signaler som moderaterna gav om att de ville
            åstadkomma ett enhälligt betänkande var mycket svaga. Moderaterna
            intog på ett mycket tidigt stadium den positionen att deras förslag
            var bäst, och därför var en vidare diskussion överflödig. Detta
            illustreras mycket klart av det som Sven Eric Lorentzon sade i
            slutet av sitt anförande om att mitt förslag om att överföra naturvårdsmark
            till naturvårdsfonden visserligen är rätt hyfsat, men att det
            kan inte stödjas av moderaterna. Dessutom finns Anders Castberger
            med i det hela, och han har andra åsikter. Han vill att även annan
            mark skall föras över till naturvårdsfonden. Detta var ett nytt
            argument.
          </note>
          <note>
            I utskottet tolkade Sven Eric Lorentzon vårt förslag på samma
            sätt som han nu tolkar Anders
          </note>
          <note>
            Castbergers. Jag har gång efter annan förklarat för
          </note>
          <note>
            Sven Eric Lorentzon att så inte är fallet. Vi vill gärna till
            jordägare sälja ut skogbruksmark som kommer direkt ifrån domänfonden
            och utgör domänverksmark, men den mark som är avsedd att avsättas
            för naturvård skall gå till naturvårdsfonden och användas för
            detta ändamål.
          </note>
          <note>
            Det finns fortfarande möjlighet att rösta för reservation 23,
            som handlar om exakt detta, oavsett vad folkpartiet har för åsikter
            i andra sammanhang.
          </note>
          <note>
            Det går inte för moderaterna att tro att de skall klara sig undan
            genom att ge reservationen en annan stämpel för att de skall slippa
            rösta för den.
          </note>
          <note>
            Reservationen har denna inriktning, och det är denna som vi skall
            rösta om.
          </note>
          <note>
            Sedan går jag över till moderaternas utomordentligt fina förslag.
            Klass 1 omfattar ju i princip det som vi vill skapa genom det
            förslag från folkpartiet som vi yrkat bifall till, nämligen den
            mark som finns ovanför hänsynsgränsen. Klass 2
          </note>
          <note>
            omfattar de marker som finns ovanför den fjällnära gränsen. Sven
            Eric Lorentzon och moderaterna håller med om att man skall ställa
            skärpta krav på det skogsbruk som där bedrivs. Övrig mark skall
            inordnas under klass 3.
          </note>
          <note>
            Skillnaden är inte så förfärligt stor. Den består mest i hur
            man vill beskriva detta. Det moderata förslaget går ut på att
            man inte skall ha tillståndsplikt utan enbart en anmälningsskyldighet.
            Tillståndsplikten har funnits sedan länge och gäller för betydligt
            större områden än de som vi nu diskuterar. Tillståndsplikten omfattar
            all svårföryngrad mark där uppe. Vi har inte funnit det rimligt
            att ändra på tillståndsreglerna, åtminstone inte i detta sammanhang.
            Det får skogsutredningen, till vilken många vill föra hela denna
            fråga, ta ställning till, eftersom det gäller ett större område.
            Vi skall naturligtvis ha förtroende för markägarna. Detta system
            har funnits ganska länge, och det vill vi inte ändra på nu.
          </note>
          <note type="speaker">
            Anf. 8 TALMANNEN:
          </note>
          <note>
            För tydlighetens skull vill jag påpeka att replikskiftet gäller
            mellan Lennart Brunander och
          </note>
          <note>
            Sven Eric Lorentzon.
          </note>
          <note type="speaker">
            Anf. 9 SVEN ERIC LORENTZON (m)
          </note>
          <note>
            replik:
          </note>
          <note>
            Herr talman! Lennart Brunander sade att moderaterna anser att
            deras motion är bäst. Det tycker jag faktiskt, i alla fall om
            man jämför med de andras förslag. Lennart Brunander får ursäkta,
            men det är min åsikt. Jag tror också att den moderata motionen
            bäst tillgodoser skogsägarnas och naturvårdens intressen.
          </note>
          <note>
            Lennart Brunander har i sitt arbete utgått ifrån propositionen
            och vägrat att lyssna till nya infallsvinklar. Hans stora insats
            i detta sammanhang är förslaget som gäller sänkningen till
          </note>
          <note>
            500 ha och detta med naturvårdsfonden. Vad har han mer vunnit
            för den enskilde skogsägaren?
          </note>
          <note>
            Beskriv hur det blir för honom! Blir det några förbättringar,
            frånsett sänkningen till 500 ha?
          </note>
          <note type="speaker">
            Anf. 10 LENNART BRUNANDER (c)
          </note>
          <note>
            replik:
          </note>
          <note>
            Herr talman! Jag utgår ifrån och accepterar att
          </note>
          <note>
            Sven Eric Lorentzon anser att det moderata förslaget är bäst.
            Annars hade ni väl inte avgett denna motion. Men det som diskussionen
            gäller är ju på vilket sätt vi skulle ha uppnått enighet kring
            detta betänkande. Det blir aldrig ett enhälligt betänkande om
            man har den inställningen att det egna förslaget till 100 % skall
            gå igenom, om det inte finns några speciella kvaliteter i förslaget,
            vilket det inte fanns i den moderata motionen. I
          </note>
          <note>
            detta avseende var den inte särskilt märklig i förhållande till
            de övriga förslag som också hade samma motiv.
          </note>
          <note>
            Vilka insatser jag har gjort får väl andra i och för sig bedöma.
            Det är dock klart att de små markägarna, merparten av de enskilda
            skogsbrukarna som finns där uppe, har vi klarat undan från byråkratin.
          </note>
          <note>
            Skillnaden mellan moderaternas och centerpartiets uppfattning
            är att ni också vill göra det enklare för bolag och domänverk.
          </note>
          <note type="speaker">
            Anf. 11 ANNIKA ÅHNBERG (v):
          </note>
          <note>
            Herr talman! Det känns bittert att stå här och tvingas konstatera
            att vi i jordbruksutskottet har misslyckats med att hantera frågorna
            om skogsbruket i fjällnära skog på ett bra sätt. Det är beklämmande
            att höra hur herrarna står här i talarstolen och likt ett gäng
            småpojkar pekar på varandra och säger: Det var inte jag, det var
            han;
          </note>
          <note>
            det var inte jag. De försöker hitta någon som är skyldig till
            att det har gått så illa som det har gjort.
          </note>
          <note>
            Tyvärr får vi väl kollektivt i utskottet ta på oss ansvaret för
            att vi har misslyckats med den här hanteringen. Det är extra bittert,
            eftersom vi denna gång hade chansen att hantera frågorna kring
            fjällnära skog på ett sätt som skulle bidra till att lösa upp
            konflikterna och föra frågan framåt. I stället har utskottet med
            sin hantering lyckats befästa de motsättningar som finns och ytterligare
            låst positionerna.
          </note>
          <note>
            I många år har det förts en intensiv diskussion kring skogsbruket
            i fjällnära skog. Motsättningarna mellan representanter för olika
            intressen har varit hårda och positionerna låsta. Rennäringens
            företrädare har känt sig och sin näring åsidosatta.
          </note>
          <note>
            Oersättliga naturvärden har gått till spillo genom avverkningar
            som aldrig borde ha ägt rum. De som bor i området och brukar skogen
            har känt sig utpekade som busar, trots att deras ambition är att
            bruka skogen på ett långsiktigt hållbart sätt.
          </note>
          <note>
            Motsättningarna har speglats i debatterna här i riksdagen och
            i debatten i massmedia.
          </note>
          <note>
            Herr talman! I grunden tror jag att detta är en evig konflikt.
            Vi kommer aldrig att hitta lösningar som gör alla dessa intressen
            nöjda i varje enskilt ärende.
          </note>
          <note>
            Kring den fjällnära skogen kommer det alltid att blåsa hårt,
            både bildligt och bokstavligt. Den senaste tiden har vi dock sett
            öppningar i den här diskussionen. Representanter för naturvårdsintresset
            och representanter för skogsbruket har på ett nytt sätt kommit
            till tals med varandra. De låsta positionerna har i viss mån övergivits.
            Det gör att det känns extra bittert att utskottet i sin hantering
            inte kunde leva upp till den förändrade verkligheten utan blev
            kvar i ett tidigare passerat stadium.
          </note>
          <note>
            Vår uppgift i riksdagen kan inte vara att lösa alla dessa konflikter,
            utan att skapa klara och tydliga regler för hur konflikterna skall
            hanteras och att avsätta tillräckligt med resurser för de samhällsinstanser
            som har att hantera dessa frågor.
          </note>
          <note>
            De uppgifterna åligger oss här i riksdagen, och vi har inte lyckats
            uppfylla dem.
          </note>
          <note>
            Från vänsterpartiets sida har vi haft ambitionen att hitta en
            lösning som utskottet skulle kunna enas kring.
          </note>
          <note>
            Trots att frågorna kring fjällnära skog har debatterats så länge
            och så mycket har skrivits och utretts, saknas fortfarande i hög
            grad den faktakunskap som är det nödvändiga underlaget för skogsbruket.
          </note>
          <note>
            Herr Lorentzon från moderata samlingspartiet har instämt i att
            det är absolut nödvändigt med flera inventeringar, särskilt med
            tanke på naturvårdens intressen. Som vanligt har moderaterna dock
            inte velat inse att detta också kräver resurser och har därför
            inte anslutit sig till den reservation som bl.a.
          </note>
          <note>
            vi från vänsterpartiets sida står bakom.
          </note>
          <note>
            Reservationen innebär att man skall fördela om och tillföra nya
            resurser till länsstyrelsernas miljövårdsenheter. Vi anser att
            tyngdpunkten i inventeringsarbetet bör förskjutas till länsstyrelserna,
            som särskilt har att beakta naturvårdsintresset.
          </note>
          <note>
            Med tanke på att kunskapsunderlaget fortfarande är otillräckligt
            menar vi från vänsterpartiets sida att det behövs dels en kortsiktig,
            låt oss kalla det så, nödlösning, dels en långsiktig lösning.
            Den kortsiktiga nödlösningen har gått ut på att sätta mycket starka
            reservationer för domänverket, som förvaltar det största innehavet
            inom det här området, och att se till att det kommer snabbt ökade
            och omfördelade resurser så att man kan genomföra dessa inventeringar.
          </note>
          <note>
            På lång sikt behövs gränsdragningar för skogsbruk i fjällnära
            skog. Vi anser att naturvårdens intressen har eftersatts. Vi står
            fast vid vår tidigare uppfattning att det behövs något slags gräns.
            Låt oss inte kalla den naturvårdsgräns, eftersom det ordet för
            tankarna till en stelt uppritad gräns, där man kan säga att på
            ena sidan är det si och på andra sidan är det så. Någon sådan
            gräns existerar inte i verkligheten. Låt oss hitta ett annat ord
            som inte är belastat med tidigare definitioner.
          </note>
          <note>
            Moderaterna talar om tre olika kategorier av skyddsklassningar.
            Det är möjligt att det är en tänkbar väg att gå i framtiden. Det
            viktiga är dock att vi har kvar den höga ambitionen när det gäller
            naturvården. Vi står fast vid vår tidigare uppfattning att en
            sådan mycket hög ambition skall upprätthållas.
          </note>
          <note>
            Vi anser att med den ökade kunskap som vi kommer att skaffa oss
            genom förbättrade inventeringar kommer reglerna att kunna förfinas.
          </note>
          <note>
            När det gäller övriga partiers sätt att hantera dessa frågor
            är det beklagligt att man talar mycket om den långsiktiga lösningen
            i framtiden men undviker att säga hur vi skall göra nu innan vi
            har kunskapen.
          </note>
          <note>
            Moderaterna talar t.ex. inte om hur man skall göra indelningen
            i tre klasser. För att göra den indelningen behövs ju en kunskap
            som vi ännu inte har. Moderaterna menar att medan vi långsamt
            bygger upp kunskapen kan vi fortsätta ungefär som nu. Då riskerar
            vi ju att oersättliga värden förstörs innan vi har tagit reda
            på att vi skulle ha sparat dem.
          </note>
          <note>
            På samma sätt förhåller det sig med den reservation som Lennart
            Brunander tog upp, nämligen att man skulle överföra domänverkets
            mark till naturvårdsfonden. Hur skall det gå till? Innan vi för
            över marken måste vi ju veta vilken mark vi vill föra över. Det
            konsekventa hade varit att centern i utskottets hantering av ärendet
            skulle ha ställt sig bakom vårt krav på mycket starka restriktioner
            för domänverkets skogsbruk i dessa områden. Utan det kravet faller
            den önskan som ni har i reservationen om naturvårdsfonder platt
            till marken. Den blir betydelselös.
          </note>
          <note>
            Propositionen som ligger till grund för detta betänkande löser
            inte problemen. Den innehåller inte mycket av substans. Detta
            döljs dock bakom en mångfald av regler och föreskrifter som i
            praktiken inte medför några större förändringar.
          </note>
          <note>
            Det är väl därför som jordbruksministern konstaterar i slutet
            av propositionen att förslaget förmodligen inte kommer att få
            några ekonomiska konsekvenser. I en del fall handlar det om att
            man bekräftar praxis eller att man till lagstiftning lyfter upp
            sådant som redan har varit reglerat på en annan nivå. Vi har inte
            haft något att invända mot sådana åtgärder, som t.ex. förbud mot
            utländska trädslag, att man avstår från mycket radikala markberedningsmetoder
            såsom hyggesplöjning osv. Detta innebär marginella förändringar
            i förhållande till vad som redan gäller.
          </note>
          <note>
            Utskottets majoritet valde, trots den massiva kritiken från såväl
            skogsbruket som naturvårdens sida, att bygga vidare på propositionens
            lapptäcke med vissa förändringar. Jag anser att det är en förbättring
            att man undantog de små skogsbrukarna från propositionens förslag.
            Det var inte en tillräcklig förändring, och det var framför allt
            inte en förändring som tillgodosåg naturvårdens krav. Till råga
            på allt, och nästan värst, menar nu utskottets majoritet att man
            med den här hanteringen slutgiltigt en gång för alla har avgjort
            frågorna om skogsbruket i fjällnära skog. Man anser alltså inte
            att den tillsatta skogspolitiska utredningen skall behöva bry
            sig om den här delen av skogsbruket i framtiden. Det tycker vi
            från vänsterpartiets sida är mycket olyckligt.
          </note>
          <note>
            Anders Castberger sade att debatten har förvirrats.
          </note>
          <note>
            Jag vill då påpeka att den i särskilt hög grad har förvirrats
            av Anders Castbergers eget parti, folkpartiet liberalerna, som
            först i mycket hög grad drev hanteringen i jordbruksutskottet
            i en viss riktning och som sedan plötsligt hoppade av från detta
            samarbete. Vi har alltså ett betänkande som i mycket hög grad
            är utformat av just folkpartiet, men som folkpartiet inte längre
            står bakom. I sin iver att sitta på många stolar samtidigt hamnade
            folkpartiet tydligen till slut mitt emellan alla stolarna och
            fick ingenstans att sitta. Centerpartiet däremot fick ju sin sittplats
            i knät på socialdemokraterna. Och priset betalas framför allt
            av naturvården.
          </note>
          <note>
            Herr talman! Vi går nu in i en lågkonjunktur, och den påverkar
            mycket snabbt just skogsbruket och skogsindustrierna. Detta är
            ur sysselsättningssynpunkt mycket beklagligt. Men det kanske kan
            ge oss en respit när det gäller skogsbruket i fjällnära skog.
            Jag hoppas att parterna som i verkligheten har att hantera detta
            tar det ansvar som riksdagen inte har förmått att ta och avhåller
            sig från att avverka framför allt i det här området och försöker
            hitta andra områden.
          </note>
          <note>
            Samhället har också ett ansvar för att se till att ett mer arbetsintensivt
            skogsbruk kan befrämjas som inte ytterligare spär på minskningen
            av sysselsättningen.
          </note>
          <note>
            Jag vill även påpeka att den ekonomiska skrivelse som regeringen
            har lämnat till riksdagen och där man särskilt framhåller nödvändigheten
            av ökade avkastningskrav på just domänverket inger oro i detta
            sammanhang. Just domänverket, som förvaltar det största markinnehavet,
            har ett mycket stort ansvar att gå i spetsen när det gäller sysselsättningen.
          </note>
          <note>
            Internationellt sett ger skogsbruket i fjällnära skog
          </note>
          <note>
            Sverige dåligt rykte. Ett argument som används utomlands mot
            svenskt trä över huvud taget är att det skulle ha varit avverkat
            på ungefär samma sätt som sker i regnskogarna. Jag tror alltså
            att det ligger i skogsbrukets eget intresse att undanröja alla
            tvivel och se till att det blir internationellt känt att vi i
            vårt land inte avverkar skog som innehåller oersättliga naturvärden.
          </note>
          <note>
            Herr talman! Jag vill med det anförda framhålla att vi från vänsterpartiets
            sida står bakom alla våra reservationer i detta betänkande och
            att jag vill yrka bifall till reservationerna 1, 10 och 20.
          </note>
          <note type="speaker">
            Anf. 12 LENNART BRUNANDER (c)
          </note>
          <note>
            replik:
          </note>
          <note>
            Herr talman! Annika Åhnberg sade att hon ansåg att det hade varit
            bra om vi hade kunnat fatta ett beslut som hade fört den här frågan
            framåt. Jag skulle då vilja ställa några frågor till Annika
          </note>
          <note>
            Åhnberg om detta.
          </note>
          <note>
            Den första frågan är: På vilket sätt skulle en hänskjutning av
            denna fråga till den skogspolitiska utredningen ha fört den framåt?
            I den utredningen kommer ju inte dessa frågor att vara de viktigaste
            att diskutera.
          </note>
          <note>
            Den andra frågan är: Varför kan inte Annika
          </note>
          <note>
            Åhnberg och vänsterpartiet ställa sig bakom reservation 23 om
            överföring av domänverksmark till naturvårdsfonden? Det skulle
            ju kunna föra den här frågan framåt. Speciellt med tanke på det
            som
          </note>
          <note>
            Annika Åhnberg sade i slutet av sitt anförande, att hon är orolig
            över de ökade avkastningskrav som regeringen nu vill ställa på
            domänverket, vore det väl viktigt att denna överföring gjordes.
            Den kan vi klara med den expertis som finns och de inventeringar
            som har gjorts.
          </note>
          <note type="speaker">
            Anf. 13 SVEN ERIC LORENTZON (m)
          </note>
          <note>
            replik:
          </note>
          <note>
            Herr talman! Det är riktigt att tankegångarna i den moderata
            motionen är ganska långsiktiga, men det finns ändå en konsekvens
            i detta tänkande.
          </note>
          <note>
            Jag skall ge Annika Åhnberg en eloge genom att säga att också
            vänsterpartiets motion är logiskt uppbyggd, men den är mer kortsiktig.
          </note>
          <note>
            När det gäller inventeringsarbetet vill jag säga att det naturligtvis
            finns luckor i en motion som man har några dagar på sig att skriva.
            Men jag kan inför kammaren tala om hur jag personligen skulle
            kunna tänka mig att man löser inventeringsarbetet och resurserna
            i detta sammanhang. Vi har under en följd av år föreslagit att
            ÖSI, översiktlig skogsinventering, skall läggas ned. Jag tror
            att det handlar om ungefär 60 miljoner om året.
          </note>
          <note>
            Personalen där skulle med mycket kort utbildning kunna användas
            till att göra dessa inventeringar.
          </note>
          <note>
            Det handlar bara om en omfördelning av resurser.
          </note>
          <note>
            Det behöver inte tillföras nya medel i detta sammanhang.
          </note>
          <note type="speaker">
            Anf. 14 ANDERS CASTBERGER (fp)
          </note>
          <note>
            replik:
          </note>
          <note>
            Herr talman! Annika Åhnbergs små lustifikationer byggde på ett
            medvetet vantolkande av det jag sade när det gäller debattens
            förvirring. Jag nämnde att den byggde på att nya gränser i debatten
            lagts till äldre gränser och restriktionslinjer och att många
            människor därför kommit att uppfatta detta som att ytterligare
            hinder för ett naturvårdsanpassat skogsbruk skulle åläggas de
            små skogsbrukarna. Så är ju inte fallet.
          </note>
          <note>
            Till Annika Åhnbergs iver att göra sig lustig över alla som sitter
            på olika stolar och den här stolbytesparaden kan jag bara tillägga
            att folkpartiet står orubbligt fast vid den linje som vi har lagt
            fast långt tidigare. Tyvärr hamnade Annika
          </note>
          <note>
            Åhnberg inte ens på någon stol utan på en bänk, utredningens
            långbänk.
          </note>
          <note type="speaker">
            Anf. 15 ANNIKA ÅHNBERG (v) replik:
          </note>
          <note>
            Herr talman! Till Lennart Brunander vill jag säga att han uttrycker
            en något nedlåtande inställning till den skogspolitiska utredning
            som nyligen har tillsatts. Jag har faktiskt ganska stor tilltro
            till att den utredningen skulle kunna ge även dessa frågor en
            ordentlig genomarbetning. Jag utgår ifrån att det parti som Lennart
            Brunander representerar också är representerat i utredningen och
            därmed med kraft kan framföra de ståndpunkter som centerpartiet
            har. Dessutom kommer ju en utredning att resultera i ett förslag
            som riksdagen får möjlighet att hantera. Även om det här är en
            fråga som har diskuterats länge, tror jag ändå att det i detta
            läge hade varit bättre om vi hade lämnat ifrån oss detta ärende
            för en mer ordentlig genomarbetning.
          </note>
          <note>
            När det gäller reservationen om att överföra mark från domänverket
            till naturvårdsfonden har jag i min inledning redogjort för att
            jag inte har ställt mig bakom den på grund av att jag anser att
            den reservationen inte är seriös. Den är avsedd att slå blå dunster
            i ögonen på dem som läser den. Den utger sig för att vilja säkra
            naturvärden, men den ger i praktiken inga sådana möjligheter.
          </note>
          <note>
            Till Sven Eric Lorentzon vill jag säga att jag inte delar uppfattningen
            att man skall lägga ned ÖSI.
          </note>
          <note>
            Men reservation 20 handlar om vikten av att omfördela resurser
            till länsstyrelsernas enheter som har att hantera framför allt
            naturvården. I den uttrycks att man vill ha en ökad satsning på
            dessa inventeringar. Eftersom moderaterna ger uttryck för att
            de har en hög ambition när det gäller naturvården, finner jag
            det märkligt att de inte har kunnat stödja den reservationen.
          </note>
          <note>
            Till Anders Castberger vill jag säga att jag inte alls tycker
            att det här är lustigt. Jag tycker att det är mycket olustigt.
            Jag har egentligen ingen som helst lust att fortsätta debatten
            på den här nivån. Men när Anders Castberger talar om att folkpartiet
            orubbligt står fast vid sina ståndpunkter, tycker jag att det
            är pinsamt. Om man ser hur folkpartiet i utskottet har hanterat
            denna fråga, kan man konstatera att det inte har varit så mycket
            med den orubbligheten.
          </note>
          <note type="speaker">
            Anf. 16 LENNART BRUNANDER (c)
          </note>
          <note>
            replik:
          </note>
          <note>
            Herr talman! Den skogspolitiska utredningen har tillsatts för
            att avreglera skogslagstiftningen. När vi talar om större naturvårdskrav
            på det fjällnära området är det inte fråga om avreglering. Så
            pass ärliga tycker jag att vi skall vara. Ökad hänsyn innebär
            med nödvändighet att man måste införa bestämmelser av olika slag,
            med andra ord regler, och gränser. Jag tror alltså att det är
            ganska bra att utredningen slipper att syssla med det här. Det
            är vårt ansvar att klara frågan här och nu.
          </note>
          <note>
            Sedan till frågan om vår reservation är seriös eller inte. Om
            vi lägger fram ett förslag -- det är inget nytt förslag från centerpartiet
            -- är det alldeles klart att vi menar vad vi har skrivit. Att
            sedan vänsterpartiet kanske inte tycker förslaget är seriöst kan
            jag inte ha så många synpunkter på. Det är synd att vänsterpartiet
            tycker så. Annika
          </note>
          <note>
            Åhnberg står här och säger att hon vill förstärka naturvården
            och skapa stora sammanhängande områden med orörd skog. Då är det
            här ett utomordentligt tillfälle för vänsterpartiet att inte bara
            prata utan verkligen göra någonting för att det skall bli så.
            Gör det i omröstningen!
          </note>
          <note type="speaker">
            Anf. 17 ANNIKA ÅHNBERG (v) replik:
          </note>
          <note>
            Herr talman! Jag visste inte att Lennart Brunander hade sådana
            gåvor att han kunde se in i framtiden och tala om vad den skogspolitiska
            utredningen skall komma fram till. Om jag har förstått det hela
            rätt har utredningen till uppgift att se över den skogliga politikens
            mål och medel.
          </note>
          <note>
            Förhoppningsvis kan det innebära att man i vissa delar kan få
            vad som kallas avreglering, att man kan minska det omfattande
            regelsystemet och förenkla en del hanteringar. Men i de avseenden
            där det är befogat med en stark styrning från samhället finns
            det ingen som helst anledning att redan i inledningen av utredningens
            arbete hävda att utredningen skall komma fram till att även nödvändig
            reglering skall försvinna. Jag tycker tvärtom att den skogspolitiska
            utredningen, som i sig har samlat så mycket av kompetens och kunskap
            i de skogspolitiska frågorna, mycket väl, bättre än jordbruksutskottet
            den här gången, hade kunnat hantera dessa frågor.
          </note>
          <note>
            När det gäller centerns reservation -- jag hoppas att det är
            sista gång vi skall behöva kommentera den --
          </note>
          <note>
            är det inte alls så att vi tycker att det är fel att undanta
            mark som domänverket förfogar över och föra över den i reservat
            och se till att naturvården stärks. Men i reservationen föreslås
            inga som helst medel för att göra detta. Där sägs bara att man
            skall föra över mark från domänverket till naturvårdsfonden. Hur
            skall det gå till? Har centerpartiet redan listor där det klart
            uttalas vilka områden som skall föras över? Om det inte är så,
            har reservationen ingen substans, därför att man då först måste
            uppfylla det krav som vi ställde, nämligen att domänverket inte
            får avverka. När man först bestämt det skaffar man sig andrum
            för att se vilka arealer som skall föras över till naturvårdsfonden.
            Det är därför man inte kan ha det ena utan att ha det andra. Hade
            vi diskuterat bägge delarna och hade centern visat ens det minsta
            intresse för att stödja vårt krav på restriktivitet när det gäller
            domänverket, då hade vi kunnat föra en annan diskussion om det
            kravet.
          </note>
          <note>
            Talmannen anmälde att Lennart Brunander anhållit att till protokollet
            få antecknat att han inte ägde rätt till ytterligare replik.
          </note>
          <note>
            Anf. 18 MARIANNE SAMUELSSON
          </note>
          <note>
            (mp):
          </note>
          <note>
            Herr talman! Debatten är i full gång. Vad som klart framgår är
            att utskottet definitivt inte är nöjt med det betänkande som har
            blivit resultatet av utskottets hantering av sakfrågan. När jag
            lyssnat på debatten finner jag det ganska märkvärdigt att jag
            inte kunde få det minsta gehör för mitt yrkande vid justeringstillfället,
            att vi skulle fortsätta behandlingen av ärendet. Hade vi gjort
            detta, då kanske vi senare hade varit mogna för att komma fram
            till något slags resultat. Vid det tillfället var det ganska många,
            bl.a. folkpartisterna, som hade börjat inse att man faktiskt drivit
            fram ett betänkande som man inte var så nöjd med.
          </note>
          <note>
            När utskottet började hantera ärendet upplevde jag ganska tydligt
            i utskottet att det fanns intresse för bevarandefrågorna. Den
            stora bevarandefrågan var bevarandet av arbetstillfällena.
          </note>
          <note>
            Socialdemokraterna drev hårt frågan om att vi måste ha ett effektivt
            skogsbruk i de fjällnära skogarna i domänverkets område. Centern
            drev naturligtvis frågan om de små markägarnas intressen. Vi tycker
            också att man skall ha ett skogsbruk där det är lämpligt, men
            kanske inte den typen av skogsbruk som man i dag har, därför att
            det skogsbruket inte är hållbart på lång sikt.
          </note>
          <note>
            Det största hotet mot dem som bor i området är om man rubbar
            balansen i naturen så hårt att det inte längre växer någon skog,
            och om man avverkar så mycket skog att det inte finns några arbetstillfällen
            kvar i området. Det är självklart att människorna då måste flytta.
            Vad blir det kvar av den säkerhetspolitiska aspekten? Det kom
            fram här i debatten att människor skulle bo där uppe från säkerhetssynpunkt.
          </note>
          <note>
            Enligt mitt förmenande är det inte av intresse för naturvården
            som man har drivit den här frågan. Att bevara den fjällnära skogen
            borde vara en självklarhet i ett rikt land som Sverige. Vi pratar
            mycket om skogsskövlingar på andra håll, men så litet om vårt
            eget ansvar.
          </note>
          <note>
            Jag har här i min hand en bit fjällskog. Om man tittar på den
            kan man klart se att det inte är en bit skog från Västergötland.
            Nej, det är väldigt små täta ringar, som tyder på att skogen tar
            tid att växa.
          </note>
          <note>
            Därför är det så viktigt att vi, på riksnivå, tar vårt ansvar
            för skogen. Att se till att skydda den fjällnära skogen är ingen
            lokal fråga, utan en riksintressefråga. Utskottet borde faktiskt
            ha tagit ett större ansvar och fortsatt behandlingen, när vi insåg
            att betänkandet innebar att man inte skulle lösa några problem.
            De frågor som vi nu debatterar kommer att bli en stor valfråga
            även i nästa valrörelse. Detta var ett stort debattämne förra
            valrörelsen, och alla partier lovade dyrt och heligt att vi visst
            skall ha en gräns, att vi visst skulle bevara den fjällnära skogen
            osv. När det sedan var dags att besluta ville de inte vara med.
          </note>
          <note>
            Redan för ett år sedan svek socialdemokraterna och moderaterna
            sitt löfte om en gräns. Den proposition som regeringen lade på
            riksdagens bord var precis lika dålig som tidigare när det gäller
            syftet att bevara och skydda skogen. En orsak till det här var
            att regeringen från början hade gett fel direktiv. Regeringen
            skrev i direktiven att pågående markanvändning inte avsevärt skulle
            få försvåras. Därmed hade man brutit sitt vallöfte och svikit
            naturvårdens intressen att bevara den fjällnära skogen.
          </note>
          <note>
            Det finns en del bra saker i propositionen -- det är i varje
            fall något som blir bättre än nuvarande läge.
          </note>
          <note>
            Man slopar bl.a. 6 § och begränsar hyggesstorleken till maximalt
            20 hektar. 20 hektar är ganska mycket.
          </note>
          <note>
            Det hade varit betydligt bättre om man hade sagt att det skulle
            vara ekologiskt skogsbruk i området.
          </note>
          <note>
            Det är naturligtvis positivt att förbud mot användningen av främmande
            träslag har kommit med.
          </note>
          <note>
            Problemen är, som sagt, inte lösta. Jag tror att alla i utskottet
            är medvetna om det, även om socialdemokraterna har gjort uttalanden
            om att problemen nu är lösta när det gäller bråken och diskussionerna
            avseende de fjällnära skogarna.
          </note>
          <note>
            Vi håller fast vid vårt krav på att det skall finnas en skogsvårdsgräns.
            Vi anser att det i nuläget är den enda möjligheten att bevara
            skogen. Det finns i nuläget inte något annat alternativ.
          </note>
          <note>
            Fjällskogarna betecknas många gånger som
          </note>
          <note>
            Europas regnskogar, och visst kan man dra paralleller här. Det
            är kanske så, att vi inte ens känner till alla arter som finns.
            Biologiskt är det otroligt viktigt att bevara mångfalden. Djurlivet
            är också speciellt, och det är mycket viktigt att detta får finnas
            kvar.
          </note>
          <note>
            Det storskaliga skogbruket utgör ett hot.
          </note>
          <note>
            Naturligtvis gäller det också det sätt på vilket staten bedriver
            skogsbruk. Hela tiden skall ju det som görs vara så ekonomiskt
            som möjligt. Kravet på ett hårt ekonomiskt inriktat skogsbruk
            borde omedelbart bytas ut mot ett krav på att det skall vara ett
            ekologiskt skogsbruk. På det området förekommer det i dag många
            försök och mycken forskning ute i världen. Det finns ett stort
            intresse för dessa saker. Jag tror att det är absolut nödvändigt
            om vi över huvud taget skall klara överlevnaden beträffande arter
            och växter i det aktuella området. Självfallet skall vi medverka
            till att stora områden skyddas genom ett totalt avverkningsstopp.
          </note>
          <note>
            Naturligtvis stöder jag alla våra reservationer. Men jag nöjer
            mig med att yrka bifall till reservationerna
          </note>
          <note>
            2, 5, 9, 11, 13, 20 och 23.
          </note>
          <note>
            Beträffande reservation 13 vill jag säga följande.
          </note>
          <note>
            Miljöpartiet står inte bakom denna reservation.
          </note>
          <note>
            Men jag yrkar bifall till reservationen, eftersom vi också står
            bakom idén med ersättningsmark. Det är självklart att ersättningsmark
            skall erbjudas, om det finns sådan, i de fall staten tar undan
            vissa marker och det hänvisas till att dessa skall skyddas.
          </note>
          <note>
            Det handlar ju om att bevara arbetstillfällen. Jag vill upprepa
            min fråga: När det inte längre finns någon skog kvar och någon
            återväxt inte sker, hur blir det då med livsförutsättningarna
            och arbetstillfällena i det aktuella området?
          </note>
          <note>
            Jag beklagar det sätt på vilket utskottet har hanterat frågan.
            Jag hade önskat en förlängd hantering, så att vi hade kunnat komma
            någon vart här för naturvårdens skull och med tanke på överlevnadsmöjligheterna
            för både människor och natur. Men det återstår bara att konstatera
            att den här frågan inte är löst och att den förmodligen kommer
            att återigen aktualiseras i riksdagen t.ex.
          </note>
          <note>
            genom motioner. Regeringen borde ha sett på detta med större
            klarthet i samband med att propositionen skulle läggas på riksdagens
            bord.
          </note>
          <note type="speaker">
            Anf. 19 MARTIN SEGERSTEDT (s):
          </note>
          <note>
            Herr talman! Detta är i sanning en något egendomlig debatt. Talare
            efter talare hävdar i stort sett samma sak. Det gäller alltså
            att stärka naturvården, rennäringen och skogsbruket. Alla synes
            ha samma avsikt. Men det går inte att få en lösning här enbart
            genom några enkla penndrag.
          </note>
          <note>
            Här handlar det nämligen om en intressekonflikt.
          </note>
          <note>
            Det finns en snårskog av förslag, som för en icke synnerligen
            invigd åhörare av debatten eller läsare av protokollet kan vara
            förvirrande. Det kan vara svårt att inse vad det egentligen handlar
            om.
          </note>
          <note>
            Också jag skall försöka lägga till ytterligare några meningar
            till protokollet.
          </note>
          <note>
            Den proposition som ligger till grund för det beslut som vi skall
            fatta här i riksdagen i dag är en uppföljning av tidigare beslut
            i frågan. Jag vill starkt poängtera att det handlar om en framflyttning
            av positionerna vad gäller både naturoch kulturvården och rennäringen.
          </note>
          <note>
            Skogsbruk är en långsiktig verksamhet, särskilt i de trakter
            som vi nu talar om, och det har även
          </note>
          <note>
            Marianne Samuelsson upptäckt. Vi vet nu alltså hur ett träd som
            växer sakta ser ut, för det framgår när man sågar i det.
          </note>
          <note>
            Men samtidigt är detta med långsiktigheten också ett problem
            i miljödebatten. Misstag som har begåtts för många decennier sedan
            grinar ju fortfarande mot en när man åker upp till fjälldalarna.
            Mycket har hänt sedan vi första gången här i kammaren fattade
            ett mera markant beslut om enbart de fjällnära skogarna.
          </note>
          <note>
            Vad som först och främst har hänt är att mycket stora avsättningar
            till reservat har gjorts. Hälften av den produktiva skogsmarken
            i de aktuella områdena är skyddad på olika sätt. Skogsstyrelsen
            redovisar i sin utredningsrapport också hur utvecklingen har varit
            när det gäller avverkningen.
          </note>
          <note>
            I stort sett halverades avverkningen under 80-talet.
          </note>
          <note>
            Ja, det är kanske bara en tredjedel kvar. Vi avverkar inte ens
            hälften, Marianne Samuelsson, av tillväxten i det här området.
            Talet om att vi skulle få ett mycket stort kalhygge längs fjällkedjan
            är således en myt, som vi gemensamt måste försöka avliva.
          </note>
          <note>
            Hyggesstorleken har alltså minskat drastiskt --
          </note>
          <note>
            statistiskt från 20 till 14 ha. Det betyder att det inte längre
            förekommer några stora kalavverkningar.
          </note>
          <note>
            Gränsen gick tidigare vid 40 ha. Men vi har sett kalhyggen från
            60- och 70-talen på hundratals hektar.
          </note>
          <note>
            Så till en annan sak som har hänt i det aktuella området, och
            det är inte minst viktigt att påpeka detta. Befolkningen i hela
            det här området har minskat mycket snabbt. Det handlar om en utflyttning
            om 5 % per år. Från skogsstyrelsens sida tror man faktiskt att
            nedtrappningen i skogsbruket verksamt har bidragit till denna
            utveckling. Det är en uppfattning som jag på goda grunder delar.
          </note>
          <note>
            Vilka är då de väsentliga förändringar som vi kan förvänta oss
            med anledning av dagens beslut? Jag vill peka på några saker.
            Hyggesstorleken kommer att fortsätta att minska. Så har det alltså
            varit, som jag redan har påpekat. Men den här utvecklingen fortsätter.
            Det beror inte enbart på lagreglerna om minskningen av hyggesstorleken
            till 20 ha utan också på att storskogsbruket och, framför allt,
            domänverket i mycket stor utsträckning har lämnat området. Man
            har drastiskt minskat sina avverkningar. Dessutom får vi förbud
            mot hyggesplöjning och avverkning beträffande impediment. Många
            kanske tycker att det är egendomligt att det skall behöva tas
            upp. Men det kommer faktiskt att påverka avverkningen i mycket
            stor utsträckning. Vidare kan skogsägarna inte mera åläggas att
            avverka i skogen. Faktum är att det inte längre krävs av en skogsägare
            att denne skall bedriva ett aktivt skogsbruk i området. Det är
            upp till skogsägaren själv att avgöra om han skall avverka eller
            inte.
          </note>
          <note>
            Vi kommer att få färre nya vägar i samband med avverkningarna.
            Det nya är att bidrag skall kunna utgå även till transportformer
            för väglöst land. För min del tror jag visst att detta bör prövas,
            men vi skall ha klart för oss att det inte går att förringa de
            svårigheter som finns, framför allt med att klara skogsvården
            i ett väglöst område.
          </note>
          <note>
            Den viktigaste delen i det aktuella förslaget är dock markanvändningsinventeringen.
            Vi har i utskottet fått ingående information om hur den bedrivs
            inom en av fjällkommunerna. Vi har också fått rapporter på länsnivå
            från de berörda länen.
          </note>
          <note>
            I propositionen föreslås att markinventeringen kopplas till den
            kommunala översiktsplaneringen.
          </note>
          <note>
            Denna inventering, som avser olika markanspråk --
          </note>
          <note>
            skogsbruk, rennäring, turism, natur- och kulturvård -- har pågått
            i några år och givit ett väsentligt förbättrat kunskapsunderlag.
            Med denna inventering som grund bör tillämpliga delar tas in i
            den kommunala översiktsplaneringen. Där anges i stort hur markområden
            i hela kommunen avses att användas. Dessa översiktsplaner får
            sedan en vägledande funktion för de olika näringarnas långsiktiga
            utveckling med hänsyn till de allmänna intressena och till konkurrensen
            om mark och natur. Överföringen till den kommunala verksamhetsplanen
            ger även möjlighet att lokalt lösa de konflikter som uppstår.
            Inom områden som i markanvändningsinventeringen har pekats ut
            som särskilt utsatta för konkurrens bör en fördjupad planering
            ske, där samråd mellan olika intressen skall göras. Ansvaret för
            denna verksamhetsplanering skall ligga på skogsvårdsstyrelsen.
          </note>
          <note>
            Denna planeringsverksamhet är det centrala i hela hanteringen
            av frågan. Samråd och information går som en röd tråd genom de
            föreskrifter och bestämmelser som vi nu stadfäster. Det är på
            plats, ute hos markägare och andra intressenter, som den bästa
            kunskapen finns, och det är där, så nära verkligheten som möjligt,
            som även besluten skall fattas.
          </note>
          <note>
            Genomgående i propositionen är att redan etablerade regler och
            förordningar lyfts upp till lagregler. En följd av detta har blivit
            att en hel del detaljföreskrifter har kommit in i lagen. Mycket
            av det som redan är etablerat på området finns nu i lagtext. Det
            har medfört att vi har fått en debatt om att byråkratin ökar betydligt.
            Det är inte på det sättet. Faktum är att mycket litet av det som
            nu genonförs är nyheter för de berörda markägarna.
          </note>
          <note>
            Byråkratiproblemet är betydligt överdrivet.
          </note>
          <note>
            Problemet för dem som på ett eller annat sätt är beroende av
            ett myndighetsbeslut är att de har mer än en instans att vända
            sig till för att få besked. Det har vi lyckats åstadkomma genom
            att stadfästa skogsvårdsorganisationen som den som svarar för
            tillståndsgivning och inflytande i de här frågorna.
          </note>
          <note>
            Beskeden skall också kunna ges på kända och av alla omfattade
            grunder. I och med att vi har en bra planering känner alla till
            vad som gäller.
          </note>
          <note>
            Planeringen har också varit föremål för rejält samråd.
          </note>
          <note>
            När inventeringar är gjorda och den fördjupade verksamhetsplaneringen
            är klar finns det underlag som krävs för att myndigheten, skogsvårdsstyrelsen,
            snabbt och klart skall kunna ta ställning till inkomna ansökningar
            om avverkning.
          </note>
          <note>
            Min erfarenhet av kontakterna mellan markägarna och skogsvårdsstyrelsen
            är att markägarna genomgående har ett mycket stort förtroende
            för skogsvårdsstyrelsens tjänstemän. Överklaganden och andra tecken
            på motsättningar är utomordentligt få, om man betänker det stora
            flödet av ärenden som strömmar igenom.
          </note>
          <note>
            Den tioåriga skogsbruksplan som varje markägare har är ett lämpligt
            instrument att använda för att ge vägledning för skogsägarna i
            den detaljplanering som man i regel gör inför varje avverkningssäsong.
          </note>
          <note>
            Nu har vi i utskottet enats om att undanta de mindre markägarna
            från den skyldighet som fanns i propositionen, att i skogsbruksplan
            och ansökan om avverkning lämna en hänsynsredovisning som skulle
            ange hänsynen till natur- och kulturvård.
          </note>
          <note>
            Detta har vi också gett regeringen till känna. I
          </note>
          <note>
            stället läggs ett större ansvar på skogsvårdsstyrelsen, som har
            att när så behövs ta in kompletterande uppgifter från sökande
            och andra intressenter.
          </note>
          <note>
            Med detta som underlag kan vi nu skriva under på det jordbruksministern
            skriver i propositionen:
          </note>
          <note>
            Tillstånd till avverkning skall inte få meddelas om avverkningen
            är oförenlig med intressen som är av väsentlig betydelse för naturvården
            eller kulturmiljövården.
          </note>
          <note>
            Jag undrar verkligen över hur man kan undgå att ur den meningen
            utläsa att detta är ett väsentligt skärpt skydd för naturvård
            och kulturvård.
          </note>
          <note>
            Tillstånd måste lämnas, och i det skall anges vad som krävs för
            att avverkning skall få ske. Jag ser vårt beslut här i dag som
            en rejäl framflyttning av positionerna för naturvårdsintressena.
          </note>
          <note>
            Herr talman! När man läser igenom riksdagsbehandlingen av de
            fjällnära skogarna, kan man göra intressanta iaktagelser. 1985,
            när riksdagen fattade det första beslutet om en speciell varsamhet
            i det fjällnära området, var det enbart domänverket som var i
            skottlinjen. Så småningom kom ett förslag om en gräns -- en naturvårdsgräns
            --
          </note>
          <note>
            som skulle dras utmed hela fjällkedjan, och det skulle lösa alla
            problem.
          </note>
          <note>
            Mot detta har vi från socialdemokratiskt håll envist och ihärdigt
            hävdat att det sättet helt enkelt är omöjligt. Det är omöjligt
            att från en central position dra en gräns av biologiska skäl.
            Den lagstiftning vi har för att skydda den här skogen,
          </note>
          <note>
            ''för att förhindra att fjällgränsen flyttas ner'', som det står
            i skogsvårdslagen -- en lag som har gällt sedan sekelskiftet --
            grundar sig på de biologiska förhållandena. Men den gränsen --
            där det gäller ett obligatoriskt tillstånd för avverkning -- går
            långt från det fjällnära området och omfattar en total areal på
            över 6 miljoner ha. Inom detta område finns mycket stora skillnader
            i växtbetingelser, från de bästa boniteter med mycket hög tillväxt,
            på i och för sig mycket begränsade områden, upp till trädgränsen
            där det inte går att få upp ny skog. Som väl är har debatten på
            senare tid rört sig bort från föryngringsproblematiken. Vad jag
            kan förstå har alla, utom möjligen miljöpartiet, insett att vi
            klarar återbeskogningen. Vi vet vad vi måste lämna, och vi har
            förtroende för att det går att dra en övre gräns för var vi inte
            skall avverka. Vi vet hur långt upp emot fjällkanten vi kan få
            upp ny skog.
          </note>
          <note>
            Nu har återigen naturvårdsgränsen kommit upp.
          </note>
          <note>
            Jag trodde ett tag att den i stort sett var avförd från debatten.
            Jag vill påminna er om den karta vi hade i utskottslokalen i samband
            med behandlingen.
          </note>
          <note>
            Kartan visade hela det svårföryngrade området. I
          </note>
          <note>
            Norrbotten finns över 40 isolerade områden, s.k.
          </note>
          <note>
            öar, inom det svårföryngrade området där man inte kan återbeskoga.
            Det är intet ett sammanhängande område som kan avskärmas med en
            gräns. Detta är sagt många gånger, men jag vill påpeka detta ytterligare.
          </note>
          <note>
            Om vi med en gräns skulle fånga in dessa områden fick vi en helt
            omöjlig situation. Som jag nämnde är hela området mellan trädgränsen
            och gränsen för den svårföryngrade skogen 6 miljoner ha. Den produktiva
            arealen är 4 miljoner ha. Det är här fråga om ett skärgårdslandskap.
            För att navigera i ett skärgårdslandskap krävs detaljkunskap om
            hur det ser ut.
          </note>
          <note>
            Dess bättre spred sig insikten till flera i utskottet under behandlingen
            -- den spred sig t.o.m. till folkpartiet. Vi fick, som jag uppfattade
            det, en betydande samsyn i utskottet, speciellt sedan vi fått
            en ingående redovisning för arbetet med markanvändningsplaneringen
            i Vilhelmina kommun i Västerbottens län.
          </note>
          <note>
            Att vi fått denna samsyn beror, tror jag, på att vi vid de upprepade
            behandlingarna av ärendet i utskottet fått en så ingående kunskap
            om de förhållanden som råder. Det gäller de utomordentligt stora
            naturvärdena, som föranlett att hälften av arealen produktiv skog
            är skyddad i olika former av reservat, men det gäller också den
            betydelse som skogsbruket har för utkomsten och därmed den fortsatta
            bosättningen. Andra talare har berättat om den betydelse det har
            för befolkningen och sysselsättningen. Jag skall erinra om ytterligare
            en aspekt av det.
          </note>
          <note>
            Det handlar inte bara om det direkta virkesvärdet på rot -- att
            man löser ut skogen. Man kan lätt tro att om man ser till att
            markägaren hålls ekonomiskt skadeslös är all hänsyn tagen, men
            så är det inte.
          </note>
          <note>
            Det är, som en person där uppe sade till mig: Har vi inte virkesbilen
            har vi heller ingen plogbil.
          </note>
          <note>
            Varje sysselsatt i skogen ger arbete till ytterligare fler i
            transporter och vidareförädling. Det har vi som arbetat med de
            här frågorna fått klart för oss, och det har medverkat till en
            bred enighet i utskottet. Men på några punkter har avvikande meningar
            presenterats.
          </note>
          <note>
            Jag vill först ta upp moderaternas alternativa förslag i motionen
            och i reservation nr 4. Det är inte så lättbegripligt, men såvitt
            jag förstår tänker man sig en på naturvärdesinventeringar grundad
            indelning av fjällskogsområdet i tre aktsamhetsklasser. Det som
            nu gäller för svårföryngrade områden är vilka föryngringsproblem
            som finns. Enligt det här förslaget skulle man dela in fjällskogsområdet
            i tre aktsamhetsklasser, och det skulle medföra mindre krångel
            och byråkrati. Jag kan trots den redovisning vi fått i motionen
            och trots det vi har hört här i dag inte riktigt begripa vari
            förenklingen består; Lennart Brunander var också inne på det.
          </note>
          <note>
            Jag kan möjligen förstå det på en punkt: Man skulle slopa hela
            det svårföryngrade området som tillståndsområde, och kvar skulle
            stå en anmälningsplikt. Det skulle då vara något slags förenkling.
            Vad den förenklingen betyder framgår inte. Anmälan skall lämnas
            in i så god tid att skogsvårdsstyrelsen får möjligheter att på
            barmark besiktiga avverkningsområdet och fastställa vilka aktsamhetsregler
            som skall gälla. Vidare skall det införas heltäckande naturvärdesinventeringar,
            för vilka naturvårdsverket skall ha ansvaret.
          </note>
          <note>
            Naturvärdesinventeringarna skall, enligt vad jag förstår, resultera
            i redovisningar av skyddsområden som skall beläggas med preciserade
            skyddsinsatser.
          </note>
          <note>
            När det gäller att ta bort kravet på tillstånd i hela området,
            som nu är klassat som svårföryngrat, vill jag påminna om att detta
            är ett förslag som -- om det verkligen skall bli en förenkling
            -- kan innebära mycket stora risker. Vi har redan ingående regleringar
            som vi såvitt jag förstår i varje fall hittills har varit eniga
            om.
          </note>
          <note>
            Ta t.ex. contortaförbudet, eller förflyttningsreglerna för plantorna;
            de senare måste respekteras -- det har vi efter svåra bakslag
            lärt oss. Hur skall detta klaras utan en mycket handfast rådgivning?
            Skulle meningen vara att alla skall få dessa råd och anvisningar
            ändå är ju litet vunnet med att kalla det för bara en anmälningsskyldighet.
          </note>
          <note>
            Om markägaren har anmält att han skall avverka skogen och skogsvårdsstyrelsen
            granskar det enligt moderaternas förslag och upptäcker att det
            här inte finns anledning att gå in med något förslag, vilket även
            nu är det vanliga -- man ger ju tillstånd utan några större krusiduller
            -- behöver man inte skicka något brev till markägaren. Det enda
            jag kan förstå att man sparar med det förslaget är brevportot
            för tillståndet.
          </note>
          <note>
            Sammanfattningsvis kan jag inte förstå att moderatförslaget vare
            sig är mindre byråkratiskt på någon punkt eller skulle ge ett
            större utrymme för naturvården.
          </note>
          <note>
            En viktigt del i hela den här frågan är förhållandet mellan skogsbruksintressena
            och renskötseln. Där vill jag i första hand beklaga att vi inte
            fick tillfälle att behandla rennäringslagen i enlighet med det
            förslag som regeringen framlagt men som avvisades av en enig opposition.
            Jag vill hävda att dessa saker hänger i hop.
          </note>
          <note>
            I den nu aktuella propositionen redovisas hur en utvecklad samrådsskyldighet
            och hänsyn till rennäringen skall utformas. Tillstånd till avverkning
            skall kunna vägras om avverkningen på ett avgörande sätt kan rubba
            förutsättningarna för en fortsatt renskötsel. Men detta är kopplat
            till den ytterst väsentliga frågan om antalet renar. Den frågan,
            som är både känslig och grannlaga, har vi genom oppositionens
            avslag på rennäringspropositionen inte fått tillfälle att diskutera.
            Det gör att hela läget för förhållandena mellan de två näringarna
            är oklart och kommer att så förbli under en oviss framtid.
          </note>
          <note>
            I reservation 15 avvisar folkpartiet förslaget om att skogsvårdsstyrelsen
            skall ta hänsyn till rennäringen vid tillståndsgivningen. Det
            är ju ytterligt egendomligt och obegripligt, om man vet hur beroende
            rennäringen är av även mycket små områden när det handlar om t.ex.
            nattbetesplatser eller olika områden med lavskog som är så viktig
            för rennäringen i flyttningshänseende. Det förslaget måste bero
            på att man inte har satt sig in i vad det betyder att samerna
            har möjlighet att i hela flyttningsområdet gå igenom med renarna
            på ett sådant sätt att de klarar den svåra förflyttningen speciellt
            på vårarna.
          </note>
          <note>
            Vänsterpartiet har i reservation 10 föreslagit att domänverkets
            avverkningar i fjällnära skog skall upphöra. Jag måste säga att
            jag saknar John
          </note>
          <note>
            Andersson i den här debatten. Han var kunnig, och vi hade heta
            debatter, men han skulle förvisso aldrig ha lagt fram ett förslag
            som så starkt begränsade arbetsmöjligheterna i fjällkommunerna
            som det här gör. Det är ett mycket egendomligt förslag.
          </note>
          <note>
            Först och främst måste väl alla vid det här laget vara på det
            klara med att förhållandena skiftar i mycket stor utsträckning.
            Domänverket har avsatt mer än halva sitt innehav av produktiv
            skogsmark till reservat, i Västerbottens län betydligt mer än
            hälften. Motsvarande avsättning har inte skett inom privatskogen
            -- där är andelen fortfarande obetydlig. Även om den större delen
            skyddsvärdsskog finns på kronans mark torde ändå rimligen inte
            andelen skyddsvärt av vad som återstår vara större än på den privata
            mark där inga avsättningar har skett. Om det är skyddsvärdet som
            skall styra utnyttjandet av skogen kan det alltså inte rimligen
            vara där vi skall lägga de mest ingripande restriktionerna.
          </note>
          <note>
            När det gäller kraven på en utförsäljning av statens skogar är
            motivet som jag ser det oklart -- jag har då övergått till att
            tala om en annan reservation.
          </note>
          <note>
            Enligt de uppgifter vi fått från skogsbruket görs för närvarande
            80 à 90 % av slutavverkningarna maskinellt. Detta gäller lika
            för alla markägarkategorier. Inte heller i övrigt finns det belägg
            för att någon ägarkategori generellt sett numera beaktar naturvårdshänsynen
            mindre än någon annan.
          </note>
          <note>
            Att domänverket som andra markägare skall delta i en fortgående
            bytesverksamhet för att förbättra strukturförhållandena är vi
            överens om. Jag kan t.o.m. gå med på att verket genom sin dominerande
            ställning på många områden kan ha ett större ansvar än andra markägare.
            Men det betyder inte att domänverket skall tvingas att avhända
            sig områden i blindo med enbart en from förhoppning om att en
            ny ägare först och främst skall vara bosatt i området för all
            framtid och att denne ägare dessutom av något slags naturlag skall
            bedriva ett naturvänligt skogsbruk.
          </note>
          <note>
            Visste jag att marken fortsättningsvis skulle bli underlag för
            arbete och bosättning i området, kanske som komplettering till
            en annan verksamhet som inte ger sin utövare full försörjning
            -- skulle jag med glatt hjärta tillstyrka en utförsäljning. Men
            så är det tyvärr inte i verkligheten. Risken för att det blir
            ytterligare en utboägd mark -- kanske med flera ägare i ideella
            andelar -- är stor, och det övertygar mig om att vi bör avslå
            dessa propåer.
          </note>
          <note>
            Överföring till naturvårdsfonden från domänfonden är en gammal
            fråga för utskottet.
          </note>
          <note>
            Debatten härom i dag har förvirrats betydligt. Men om vi utgår
            från utgångsläget, så vidhåller jag att vi bör låta domänverket
            även fortsättningsvis ha ansvaret för dessa områden som man redan
            har avsatt till reservat. Jag hoppas att vi är överens om att
            det är detta som det gäller. Nu har ju Anders
          </note>
          <note>
            Castberger chans att komma in i den här debatten igen. Om det
            skulle gälla något mer än de skyddsvärda områdena, så är det en
            annan sak.
          </note>
          <note>
            Men som jag ser det nu -- med tanke på det som skall avsättas
            för att det är skyddsvärt -- är det rimligt att domänverket får
            behålla ansvaret för dessa områden. Skötseln kan då på ett praktiskt
            sätt samordnas med domänverkets övriga verksamhet.
          </note>
          <note>
            Till slut skall jag något kommentera de inlägg som gjorts här.
          </note>
          <note>
            Överföring av pengar att fördela om när det gäller inventeringsarbete
            -- det är ju någonting som hör hemma i budgetsammanhang. Men jag
            vill redan nu säga att jag känner starkt motstånd mot att ta
          </note>
          <note>
            ÖSI-pengar till detta. Den översiktliga skogsinventeringen är
            nu inne i slutskedet av den första tioårsperioden. Att nu avbryta
            den skulle medföra väsentliga svårigheter. Det är mycket som nu
            måste knytas ihop, så att vi får hela bilden klar för oss. Att
            ta från dessa pengar skulle inte, såvitt jag kan se, vara någon
            som helst lösning.
          </note>
          <note>
            Sven Eric Lorentzon säger att vi skall lita på skogsägarna. Det
            tycker jag är riktigt, och det gör vi också. Där det skall vara
            tillstånd för avverkning får de allra flesta sina tillstånd utan
            några vidare restriktioner. I hela det jättestora området nedanför
            inlandsbanan och ner till gränsen för svårföryngrad skog sker
            mycket små ingrepp av markägarna. Det kan inte bli någon som helst
            skillnad mellan en anmälningsplikt och en tillståndsplikt.
          </note>
          <note>
            Anders Castberger slår orubbligt fast någonting, och det måste
            bero på att han, som Annika
          </note>
          <note>
            Åhnberg säger, sitter på flera stolar. I
          </note>
          <note>
            utskottsarbetet var vi mycket länge eniga om hur vi skulle lägga
            upp detta. I början var det nyansskillnader, men vi kom överens
            om att vi med ledning av det som fanns i fråga om markanvändningsinventering
            skulle kunna fastställa områden där speciella hänsyn skulle tas.
          </note>
          <note>
            Sedan har det hänt någonting annat, och det är obegripligt att
            man inte kan stå fast vid den uppfattning som de som var med i
            utskottet och fick denna information kom fram till.
          </note>
          <note>
            I övrigt är det ju ett genomgående drag att man försöker ge sken
            av att man skall ta alla dessa olika nödvändiga hänsyn utan att
            det skall inkräkta på något annat. Att vi skulle kunna genomföra
            starka inskränkningar utan att det skulle bli någon form av byråkrati
            -- det är omöjligt, menar jag. Vi måste förstå att det här gäller
            motstående intressen, och det reglerar vi inte en gång för alla.
            Det tror jag inte att dagens beslut skall göra heller, utan vi
            får med all säkerhet fortsätta att följa den här frågan.
          </note>
          <note>
            Fru talman! Med detta yrkar jag bifall till utskottets hemställan
            och avslag på reservationerna.
          </note>
          <note type="speaker">
            Anf. 20 LENNART BRUNANDER (c)
          </note>
          <note>
            replik:
          </note>
          <note>
            Fru talman! Såvitt jag förstår av Martin Segerstedts rensonemang
            är Martin Segerstedt och socialdemokraterna intresserade av att
            människor bor kvar uppe i det här området och att de också kan
            bedriva en verksamhet. Då tycker jag att det skulle vara ganska
            naturligt att ställa upp på att domänverket, som är en dominerande
            markägare där uppe, skall släppa till ersättningsmark till de
            privata markägarna -- de skogsägare som bor där uppe och som bedriver
            sin verksamhet där -- när deras mark tas i anspråk ur naturvårdssynpunkt.
          </note>
          <note>
            Jag förstår inte, Martin Segerstedt, varför det inte skall gå
            att ställa upp på den självklara slutsatsen.
          </note>
          <note>
            Domänverket skall också kunna sälja mark till de människor som
            bor där uppe och har verksamhet där. Vi vet ju att det krävs större
            och större markområden för att man skall kunna livnära sig på
            sitt skogsbruk. Och dessa människor måste få marken där de bor,
            inte någon annanstans.
          </note>
          <note>
            Eftersom domänverket äger merparten av marken där uppe, är det
            naturligt att domänverket också släpper till mark.
          </note>
          <note>
            Martin Segerstedt sade att kanske skulle det här gå, om man visste
            att dessa människor bodde kvar där.
          </note>
          <note>
            Det får vi förutsätta att de gör, och det är de som också skall
            få köpa. Varför kan ni inte ställa upp på detta vårt krav?
          </note>
          <note>
            Samma sak gäller naturvårdsfonden. Det måste vara rimligt att
            mark som är av den karaktären att den behöver skydd, och som finns
            i statlig ägo, överförs till naturvårdsfonden.
          </note>
          <note type="speaker">
            Anf. 21 SVEN ERIC LORENTZON (m)
          </note>
          <note>
            replik:
          </note>
          <note>
            Fru talman! Jag kan fatta mig ganska kort. Både
          </note>
          <note>
            Ivar Virgin och Hans Dau från moderata samlingspartiet är antecknade
            efter mig på talarlistan, och de kommer att gå in på de frågeställningar
            som Martin Segerstedt tog upp.
          </note>
          <note>
            Jag vill nu bara säga att vårt sätt att göra inventeringar innebär
            en avbyråkratisering. Alla strävanden i samhället i dag går i
            riktning mot avreglering och förenklingar. I det här fallet går
            man motsatt väg, och det är det vi har reagerat mot.
          </note>
          <note type="speaker">
            Anf. 22 ANDERS CASTBERGER (fp)
          </note>
          <note>
            replik:
          </note>
          <note>
            Fru talman! Det verkar som om Martin Segerstedt inriktar sig
            på rennäringsfrågorna nästan mer än på de frågor vi har haft att
            behandla. Den debatten hade vi ju häromveckan. Regeringens stora
            misstag var att lägga fram så osammanhängande förslag att riksdagen
            tillbakavisade allt. Nu har regeringen fått i uppdrag att komma
            tillbaka med ett samlat förslag. Då får man väl också ta hänsyn
            till vad som framkommer i dag -- när man lägger fram ett förslag
            som är mer heltäckande än det man kunde åstadkomma förra gången.
          </note>
          <note>
            Det politiska ansvar som jag inledningsvis nämnde innefattar
            självfallet en avvägning mellan de olika intressen som flera av
            talarna här i dag har redovisat. Vi i folkpartiet liberalerna
            ger inte sken av att denna avvägning är utan svårigheter.
          </note>
          <note>
            Tvärtom har vi framhållit att det finns svårigheter.
          </note>
          <note>
            Men vi har också lagt fram förslag om hur de svårigheterna skall
            kunna övervinnas.
          </note>
          <note>
            Visst kan det synas som om socialdemokraterna flyttar fram sina
            positioner under trycket från en mångårig opinionsbildning. Martin
            Segerstedt talade här mycket om bred enighet och ökad samsyn.
            Men i själva verket är ändå, om man ser till en längre period,
            flera år, bilden av socialdemokraterna lik en fyrkantig kloss
            som skall rullas framåt. Det är trögt och svårt. Ibland kommer
            klossen en bit bort från sin ursprungliga position. Det är postivt,
            men det skymmer ändå inte det faktum attv de förslag som vi har
            lagt fram, och de motioner som åberopas i utskottsbetänkandet,
            inte tillgodoses. De får en välvillig behandling genom att man
            hänvisar till dem. Men själva innehållet i förslagen avvisas,
            eller tas inte upp.
          </note>
          <note>
            Det verkar också som om Martin Segerstedt gärna vill inrikta
            sig på vad som är fasta positioner. Nu sade Martin Segerstedt
            själv inledningsvis att envist och ihärdigt har socialdemokraterna
            hävdat att en sådan här gräns omöjligt kan dras. Vad är nu detta?
          </note>
          <note>
            I valrörelsen hävdade ni ju ihärdigt och envist motsatsen. Eller
            menar Martin Segerstedt att den redovisning som gjordes av era
            svar i själva verket var felaktig? Jag trodde inte det, utan jag
            har trott på vad socialdemokraterna har sagt, och det stämmer
            inte med vad Martin Segerstedt nu ger sken av, att budskapet har
            varit detsamma. Vi står för samma åsikt före valet och efter valet.
          </note>
          <note type="speaker">
            Anf. 23 ANNIKA ÅHNBERG (v) replik:
          </note>
          <note>
            Fru talman! Martin Segerstedt bekräftar, tycker jag, mycket av
            den kritik som jag framförde i mitt inledningsanförande. Han säger
            själv att det är en snårskog av förslag, att detaljföreskrifter
            förs in i lagen och att det egentligen handlar om mycket litet
            som är nyheter. Det bekräftar precis vad jag sade.
          </note>
          <note>
            Detta är inte några nya åtgärder som regeringen är beredd att
            vidta för att säkra naturvårdens intressen, och det är det som
            vi tycker är så beklagligt.
          </note>
          <note>
            Jag har naturligtvis också rent personliga synpunkter på ledamöterna
            i utskottet och vilka socialdemokrater jag personligen skulle
            föredra, men jag skulle aldrig komma på tanken att offentligt
            ställa mig och tala om för andra partier vilka personer de bör
            ha i riksdagen och vilka ledamöter de bör ha i jordbruksutskottet.
            Jag tycker att det är självklart att man respekterar de val som
            andra partier gör till utskotten och att man för diskussioner
            med de ledamöter som finns där.
          </note>
          <note>
            Sedan skall jag gärna tillstå att jag också saknar
          </note>
          <note>
            John Andersson och hans gedigna kunnande ibland. Jag kommer inte
            från den del av landet som vi nu talar om, och jag har inga praktiska
            skogliga erfarenheter bakom mig. Jag försöker i mesta möjliga
            mån kompensera den bristen på praktisk kunskap med ödmjukhet inför
            andras kunskap, och jag tror att det kan vara ett användbart sätt
            för flera att hantera verkligheten.
          </note>
          <note>
            Jag tror att det kan vara bra om vi inser att vi alla lever i
            verkligheten men i en begränsad verklighet och att man bör anstränga
            sig för att ta del av andras verklighet, oavsett var man själv
            kommer ifrån.
          </note>
          <note>
            I övrigt vill jag gärna säga beträffande sysselsättningen att
            den främsta orsaken till att sysselsättningen i skogen minskar
            är mekaniseringen. Enligt en uppgift från
          </note>
          <note>
            Skogsarbetareförbundet har mekaniseringen inneburit på trettio
            år en reduktion från 58 000
          </note>
          <note>
            sysselsättningstillfällen till drygt 12 000.
          </note>
          <note>
            Det framhålls alltid att detta är en effektivisering, och det
            är naturligtvis en framgång att vi kan bli mer och mer effektiva.
            Men varför skall det alltid just mot naturvården framhållas att
            den påverkar sysselsättningen negativt? Varför kan vi inte också
            då tala om att detta måste vi kompensera med andra sysselsättningsbefrämjande
            åtgärder?
          </note>
          <note>
            Här tycker vi att domänverket har en uppgift att gå i spetsen.
            Jag kan inte förstå annat än att Martin
          </note>
          <note>
            Segerstedt inte delar den uppfattningen, och det tycker jag är
            beklagligt. Jag vill gärna fråga: Anser
          </note>
          <note>
            Martin Segerstedt att man skall ställa större krav på statligt
            ägda företag än på andra? Det anser vi att man skall göra.
          </note>
          <note>
            Jag vill också fråga honom, om han är nöjd med de resurser som
            finns i dag för naturvärdesinventeringar. Skogsstyrelsen var i
            sin utredning i vart fall inte nöjd utan redovisar att kunskaperna
            när det gäller naturvärden inom den aktuella zonen fortfarande
            är mycket dåliga.
          </note>
          <note type="speaker">
            Anf. 24 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Det var en intressant jämförelse som gjordes med
            ''öarna'' i skogsbruket. Man har alltså undantagit vissa ''öar''.
            Varför har man då inte gjort en klar gräns mot den fjällnära skogen,
            så att man undantar åtminstone den näraliggande?
          </note>
          <note>
            På öarna i Bohuslän har det också en gång i tiden vuxit skog.
            Det gör det inte i dag, och vi vet kanske alla varför. Det är
            en intressant jämförelse mellan de öarna och de ''öar'' som nu
            bildas i skogsbygderna.
          </note>
          <note>
            Påståendet att det inte skulle gå att bedriva skogsbruk på väglös
            mark tycker jag vittnar om en ganska okunnig syn på det hela.
            Vi har t.o.m. i utskottet fått en föredragning om försöken som
            görs i Kanada, där man bedriver skogsbruk utan vägar och får ett
            bra resultat, inte minst ekonomiskt.
          </note>
          <note>
            I fråga om befolkningssituationen har utskottet, tycker jag,
            uttalat en ganska primitiv syn. På s. 44 i betänkandet sägs att
            en minskning av skogsbruket skulle utgöra ett hot mot befolkningen.
            Men det är ju skogsbruket i sig som har varit hotet mot befolkningen,
            eftersom det har varit alltför intensivt. Hade man från början
            haft ett mera ekologiskt anpassat skogsbruk, hade det behövts
            mer folk i området, och man hade sluppit avfolkningen. Sedan finns
            det mycket i regeringens glesbygdspolitik som naturligtvis också
            har inverkat. Det är inte bara skogsbruket.
          </note>
          <note>
            Jag tycker att det är märkvärdigt att man inte på statens mark
            har kunnat dra en gräns och undanta områden. Det är ju minsta
            man kunde begära av en regering.
          </note>
          <note>
            Slutligen vill jag säga att det inte ens har motiverats varför
            utskottet vill avslå våra förslag på naturvårdsområdet. De har
            bara avstyrkts rätt av.
          </note>
          <note type="speaker">
            Anf. 25 MARTIN SEGERSTEDT (s) replik:
          </note>
          <note>
            Fru talman! Först några ord beträffande domänskogen och naturvårdsfonden.
            Det står i både propositionen och betänkandet, och vi har sagt
            det många gånger förr, att domänverket skall ställa upp i strukturarbete,
            och jag vet att man gör det. Det har funnits erbjudanden om ersättning
            från kronoparker till dem som har sålt exempelvis till reservat,
            så det förekommer redan. Enligt det program som domänverket har
            gett ut skall man i ökad utsträckning delta i strukturarbetet,
            och det har länge varit en önskan från min sida.
          </note>
          <note>
            Men det är en sak. En annan är ju om domänverket skall avhända
            sig mark, mer eller mindre i syfte att andra ägargrupper skall
            ta över den, och att det skulle vara någon form av naturvård.
            Jag kan inte förstå att det skulle betyda att vi får en bättre
            naturvård.
          </note>
          <note>
            Så till Anders Castberger och rennäringen. En del av rennäringspropositionen
            tog upp just skogsbruket och det som betyder så mycket för näringen,
            nämligen antalet renar. Nu vet vi inte vad som kommer att ske.
            Skall vi blanda in sametinget och allt som har att göra med inflytandefrågorna?
          </note>
          <note>
            Detta är ju mycket omfattande frågor.
          </note>
          <note>
            Precis som jag sade i mitt huvudanförande, skjuter vi hela den
            här frågan in i en oviss framtid. Men nu är det bråttom. Det är
            mycket stora motsättningar och samarbetsproblem på det här området,
            och det hade varit värdefullt om vi hade kunnat komma så långt
            nu att människorna fått reda på vad som gäller.
          </note>
          <note>
            Sedan beklagar jag att Annika Åhnberg uppfattade det jag sade
            så som hon gjorde. Sakfrågan gällde om domänverket skulle avsätta
            sina marker för någon form av naturvård, och det anser jag vara
            omöjligt, för vi vet ju vad domänverket betyder som arbetsgivare
            i området. Då kunde jag inte undgå att komma ihåg hur John Andersson
            som domänverksanställd alltid tog fram de synpunkterna i våra
            debatter.
          </note>
          <note>
            I övrigt gäller det ju pengarna, och den frågan får vi väl återkomma
            till. Vi måste få fram resurser för att genomföra de inventeringar
            som skall göras.
          </note>
          <note>
            Men detta får vi ta upp en debatt om när vi har fått budgetpropositionen.
          </note>
          <note type="speaker">
            Anf. 26 LENNART BRUNANDER (c)
          </note>
          <note>
            replik:
          </note>
          <note>
            Fru talman! När det gäller domänverksmarken är det tre saker
            det handlar om. En av dessa saker är naturvården, och vi avsätter
            mark till naturvårdsfonden för att skydda den.
          </note>
          <note>
            När vi ger mark till den bofasta befolkningen, innebär det inte
            nödvändigtvis bättre naturvård, men ofta sköter de små brukarna
            sin skog i det avseendet bättre än domänverket. Avsikten med ersättningsmarken
            är att ge de bofasta brukarna trygghet och säkerhet, dvs. att
            de får ny mark när de blir av med mark som skall avsättas för
            naturvård.
          </note>
          <note>
            Slutligen sker det för att förstärka fastigheter med mark och
            skapa bättre förutsättningar för dem som har ett skogsbruk här
            uppe att leva vidare och försörja sig på det.
          </note>
          <note type="speaker">
            Anf. 27 ANNIKA ÅHNBERG (v) replik:
          </note>
          <note>
            Fru talman! Vi har ofta väldigt lätt i vårt land att tycka att
            länder som har betydande arealer regnskog skulle avstå från att
            avverka dem. Men det är precis samma problematik som ett land
            som
          </note>
          <note>
            Brasilien har att dras med. Det handlar också där om människor
            som lever och bor i dessa områden och som är beroende av dem för
            sin utkomst och sin existens.
          </note>
          <note>
            Det brukar också vara lätt för oss att säga när det gäller dessa
            länder att samhället, staten där, måste ta ett stort ansvar för
            att skapa ny och alternativ sysselsättning. Men det är tyvärr
            inte lika lätt för oss att inse att detsamma i så fall också borde
            gälla i vårt eget land. Det vilar ett ansvar på samhället att
            se till att befrämja t.ex. ett mer småskaligt, arbetsintensivt
            skogsbruk.
          </note>
          <note>
            Eftersom staten är dominerande markägare i dessa områden, vars
            markinnehav förvaltas av domänverket, kan jag inte se annat än
            att vi har en unik möjlighet att genomföra detta. Tänk om dessa
            arealer hade varit privatägda. Vilken är en oerhörd ekonomisk
            belastning det skulle bli på samhället att lösa in dem. Nu har
            vi helt andra förutsättningar att värna om den fjällnära skog
            vi vill bevara. Men regeringen är uppenbarligen inte beredd att
            ta det ansvaret. Jag tycker detta är mycket beklagligt.
          </note>
          <note>
            Vår avsikt har inte varit att det skulle bli ett totalt stopp
            för domänverket. Vår avsikt -- och det hade
          </note>
          <note>
            Martin Segerstedt kunnat upptäcka om han hade läst förslaget
            noggrant -- är att sätta en gräns där domänverket inte ger sig
            in och avverkar i det som i alla fall nu är obrutet land. Man
            bör hålla den gränsen medan inventeringar görs som skaffar oss
            ett fastare kunskapsunderlag för att göra en avgränsning mellan
            det som vi kan avverka och det som vi skall bevara.
          </note>
          <note>
            Jag tycker det är beklagligt att socialdemokraterna inte tar
            ansvaret för skogsbruket i den fjällnära skogen.
          </note>
          <note type="speaker">
            Anf. 28 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Vem är det egentligen som skjuter frågan framför
            sig? Som jag uppfattar det är det regeringen, som här nu lagt
            två tandlösa propositioner, en om rennäringen och en om fjällskogarna,
            propositioner som egentligen inte bidragit någonting till att
            lösa de viktiga frågorna i området.
          </note>
          <note>
            När det gäller domänverkets mark och ökad naturvård tycker jag
            att regeringen hanterar frågan märkligt när man inte åtminstone
            vill ta tillbaka den gamla skogsvårdsgränsen och se till att man
            skyddar detta område.
          </note>
          <note>
            Vad kommer att hända framöver när man släpper regleringarna och
            det ges möjlighet att köpa mark?
          </note>
          <note>
            Får vi då utländska uppköpare av denna mark? Vi vet redan i dag
            att domänverket i vissa områden bidrar till att trycka upp markpriserna
            och priset på skogen. Då måste man avverka mycket om man skall
            kunna konkurrera för att klara ekonomin i det hela. Om nu området
            inte undantas och skyddas riskerar vi stora problem som man inte
            alls har planerat för.
          </note>
          <note type="speaker">
            Anf. 29 ANDERS CASTBERGER (fp)
          </note>
          <note>
            replik:
          </note>
          <note>
            Fru talman! Martin Segerstedt har flera gånger berört överförandet
            från domänfonden till naturvårdsfonden. Han har avvisat det hela
            och t.o.m. sagt att jag skulle få en chans att kommentera den
            frågan. Men det finns inte mycket att kommentera när Martin Segerstedt
            inte lägger fram några skäl för att han avvisar förslaget.
          </note>
          <note>
            Vi har redovisat skälen för, och nu är det dags för
          </note>
          <note>
            Martin Segerstedt att redovisa skälen emot.
          </note>
          <note>
            Detta gäller också frågan varför socialdemokraterna inte vill
            stärka länsstyrelsernas miljövårdsenheter. Är det inte bättre
            att satsa pengarna där än till ökad byråkrati och blankettskickande
            enligt regeringens förslag?
          </note>
          <note>
            Martin Segerstedt försöker dölja alltsammans genom att i efterhand
            försöka ta poänger av förförra veckans stora regeringsdebacle
            och nederlag när det gäller renskötselfrågorna. Där misslyckades
            regeringen. Nu får inte den frågan förskjutas framåt i ett töcken,
            som Martin
          </note>
          <note>
            Segerstedt närmast antyder. Nu har regeringen fått ett entydigt
            uppdrag att lägga fram ett sammanhållet förslag. Det gäller naturligtvis
            också att ta fasta på dagens debatt i den frågan.
          </note>
          <note>
            Ett av de problem när det gäller gränsdragningen som framgår
            av vad utskottet förespråkar är oklarheten när det gäller skyddet
            av ekologiska värden.
          </note>
          <note>
            Ett annat problem är att vi inte får besked om vilka naturvårdshänsyn
            som skall tas i de avgränsade områdena.
          </note>
          <note>
            Ett tredje problem är att de uttalanden som utskotten gör, med
            Martin Segerstedt i spetsen, ger intryck av att det handlar om
            isolerade öar av naturksydd. Vi menar att det snarare gäller sammanhängande
            områden, där enbart småskaligt skogsbruk skall få förekomma.
          </note>
          <note>
            De förslag vi från vår sida redovisat och ställt oss bakom innebär
            att krånglet begränsas, att hänsyn tas till naturvårdsintressena
            och att hänsyn också kan tas till de små skogsbrukarnas rättmätiga
            intressen. Det är stor skillnad mellan regeringens förslag och
            vårt också i det fallet.
          </note>
          <note>
            Det handlar om att motverka den folkutflyttning som hotar i dessa
            områden. Det hotet motverkas inte av att man sätter mera folk
            i improduktivt byråkratiskt arbete. I stället måste man se till
            att få människor i produktivt, t.ex. skogsvårdande, arbete med
            egen lönsamhet.
          </note>
          <note type="speaker">
            Anf. 30 MARTIN SEGERSTEDT (s) replik:
          </note>
          <note>
            Fru talman! Debatten om naturvårdsfonden och domänfonden grundar
            sig på en uppfattning att vi skulle få bättre naturvård i och
            med att vi överförde arealerna till en annan ägarform. Tyvärr
            finns det inget bevis för att det är så.
          </note>
          <note>
            Andra argument jag hört är lättare att acceptera, t.ex. att det
            skulle medverka till bättre sysselsättning och överlevnad. Men
            det argument som Lennart Brunander för fram anser jag inte hållbart.
            Det finns inga belägg för det.
          </note>
          <note>
            Annika Åhnberg drar paralleller med regnskogarna. Den jämförelsen
            tycker jag inte är rättvis. I Sverige skövlar vi inte skog. Vi
            ser till att det överallt där vi får tillstånd att avverka finns
            ett bestämt krav på att man skall se till att få upp en ny skog.
            Det är väldigt stor skillnad.
          </note>
          <note>
            Resonemanget om priset på marken är egendomligt. Skulle marken
            vara billigare bara för att domänverket äger den? Den uppfattningen
            kan jag inte dela. Marken har naturligtvis samma värde oavsett
            vem som äger den. Om vi avstår från statlig mark är det naturligtvis
            en påfrestning på statens egendom. Det kan ju inte vara rätt sätt
            att se på saken att säga att vi på detta sätt skulle kunna lösa
            problemen.
          </note>
          <note>
            Anders Castberger verkar ha gott om pengar att satsa på länsstyrelsernas
            naturvårdsenheter. Vi får väl se när vi skall debattera nästa
            års budget vad folkpartiet kan ställa upp med och vilket mått
            av pengar som man kan ha att ställa till förfogande.
          </note>
          <note>
            Vidare vill Anders Castberger ha någonting som han kallar för
            ett entydigt förslag från samerättsutredningen för rennäringen.
            Men om vi skall gå in på de frågor som finns där, då blir det
            ingen snabb lösning. Det finns mycket som talar för att vi måste
            ändra grundlagen, i varje fall om vi skall följa vissa av de krav
            som ställs. Det innebär att det kan gå långt in på 1995 innan
            vi är klara med hanteringen i Sveriges riksdag.
          </note>
          <note>
            Förste vice talmannen anmälde att Marianne
          </note>
          <note>
            Samuelsson, Anders Castberger och Annika
          </note>
          <note>
            Åhnberg anhållit att till protokollet få antecknat att de inte
            ägde rätt till ytterligare repliker.
          </note>
          <note type="speaker">
            Anf. 31 IVAR VIRGIN (m):
          </note>
          <note>
            Fru talman! Två krav måste ställas på skyddsåtgärder för den
            fjällnära skogen. För det första måste unika naturvärden skyddas
            effektivt och bevaras till eftervärlden. Den biologiska mångfalden
            måste också bevaras.
          </note>
          <note>
            Det andra kravet är att höga rättssäkerhetskrav måste uppfyllas.
            Äganderätt måste respekteras. Jag är övertygad om att de moderata
            förslagen om de fjällnära skogarna uppfyller båda dessa krav.
          </note>
          <note>
            Våra fjällnära skogar representerar ju så stora naturvärden att
            ett särskilt skydd är befogat.
          </note>
          <note>
            Okänsliga kalavverkningar på hundratals hektar under 60- och
            70-talen skapade sår i naturen som har haft svårt att läka.
          </note>
          <note>
            De stora försyndelserna har skett i statens skogar.
          </note>
          <note>
            Reaktionerna på dessa ingrepp har varit starka och sakligt väl
            underbyggda.
          </note>
          <note>
            Enskilda skogsägare har också avverkat skog, men på ett sätt
            som normalt accepterats av naturvänner. Ändå kan man väl säga
            att svensk skogsvårdslagstiftning -- med krav på exakta avverkningsmetoder
            -- har varit ett problem när det gäller att skydda naturen. Allt
            det här är bakgrunden till förslaget från Svenska naturskyddsföreningen
            att skapa en naturvårdsgräns för fjällnära skog. Över denna gräns
            skulle endast småskaligt skogsbruk tillåtas.
          </note>
          <note>
            I debatten från föreningens sida har man då och då fört fram
            tanken på att skogsbruk över huvud taget inte skulle få förekomma
            över denna gräns.
          </note>
          <note>
            Moderata samlingspartiet har efter valet 1988 ägnat mycken tankemöda
            åt att göra
          </note>
          <note>
            Naturskyddsföreningens krav på naturvårdsgräns till praktisk
            politik. Socialdemokraterna säger att gränsen är omöjlig att upprätthålla.
            Det kanske den är, men den går att omsätta i praktisk politisk
            handling. Jag tycker att förslaget om skyddsklassning kan ge just
            det skydd som eftersträvas i Naturskyddsföreningens förslag.
          </note>
          <note>
            Underlaget tas då fram vid en noggrann inventering som staten
            svarar för.
          </note>
          <note>
            Vi tycker att det är viktigt att denna inventering prioriteras.
            Det bör kunna göras för att starta processen snabbt.
          </note>
          <note>
            Den högsta skyddsklassen skall innefatta de skogar vi vill skydda
            helt och fullt. De kan vara i stort opåverkade av mänskliga aktiviteter
            och ha en stor artrikedom och unika arter. Skogsägaren skall självfallet
            ha rätt till ersättning om skogen hamnar i denna skyddsklass.
          </note>
          <note>
            Det finns möjligheter att dessutom använda domänverkets mark
            för byten så att man håller skogsägaren skadeslös.
          </note>
          <note>
            De fjällnära skogarna i skyddsklass 2 fordrar speciella hänsyn
            i skogsvården, t.ex. vid avverkning. Särskilda åtgärder skall
            kunna begäras för att man skall kunna bevara arter. Även här skall
            ersättning kunna utgå till skogsägaren för det intrång skyddsklassningen
            medför.
          </note>
          <note>
            I den tredje skyddsklassen finns endast de allmänna aktsamhetsregler
            som gäller i de fjällnära skogarna, dvs. små hyggen, skonsamma
            markberedningsmetoder och val av inhemska trädslag.
          </note>
          <note>
            Förslaget innebär i princip att tre naturvårdsgränser skapas.
            Fördelen är att skyddet kan skräddarsys och att godtycke därigenom
            förhindras. Äganderätten värnas. Förståelsen hos enskilda skogsägare
            kommer att öka när man vet exakt varför en skyddsåtgärd vidtas.
            Jag är övertygad om att i den internationella skogsdebatten skulle
            ett skyddsklassningssystem av denna typ accepteras som ett långt
            gående skyddssystem. Vår kritik av av det förslag som ligger på
            riksdagens bord och som stöds av socialdemokraterna och centerpartiet
            är att det kommer att medföra ökad byråkrati och en stor osäkerhet
            om vilka regler som egentligen kommer att gälla för den enskilda
            skogsfastigheten.
          </note>
          <note>
            Naturskyddsföreningen säger i ett flygblad att oppositionspartierna
            presenterat motförslag som innebär att man stod fast vid sina
            vallöften. Det såg bra ut. Vi har hört vad som hände under behandlingen.
          </note>
          <note>
            Man kan hoppas att en ny regeringen kan lägga fram ett bättre
            förslag och undanröja de olyckliga effekterna av det sannolika
            majoritetsbeslutet i riksdagen i eftermiddag.
          </note>
          <note type="speaker">
            Anf. 32 LENNART BRUNANDER (c)
          </note>
          <note>
            replik:
          </note>
          <note>
            Fru talman! Ivar Virgin säger att det är unika naturvärden som
            måste skyddas och att en biologiskt mångfald måste få finnas kvar.
            Vidare säger han att rättssäkerheten för de människor som bor
            i dessa trakter skall skyddas. Med det moderata förslaget skulle
            man tillgodose dessa krav.
          </note>
          <note>
            Jag vill påstå att man tillgodoser dessa krav också med det förslag
            som centern ställer sig bakom här i dag. Skillnaderna mellan det
            som Ivar Virgin har sagt och det förslag som utskottet har kommit
            fram till är egentligen inte särskilt stora. Skyddsklass 1
          </note>
          <note>
            innebär i princip detsamma som den hänsynsgräns utskottet i sitt
            förslag vill omfatta dessa marker med. Vi har i utskottsskrivningen
            sagt att denna hänsynsgräns skall vara tillräckligt långtgående
            för att skydda och bevara de ekologiska systemen.
          </note>
          <note>
            Här kommer det alltså att finnas en gräns. Om man sedan kallar
            den naturvårdsgräns eller hänsynsgräns spelar i och för sig inte
            så stor roll.
          </note>
          <note>
            Den andra gränsen, som jag skulle vilja kalla naturvårdsgräns,
            är den som avgränsar den fjällnära skogen. När det gäller den
            gränsen ställs ökade krav på skogsbruket, vilket vi har konstaterat
            här redan tidigare i dag. Den gränsen sätts med biologisk utgångspunkt,
            på biologisk grund.
          </note>
          <note>
            Den tredje gräns som nämns här är den som gäller det svårföryngrade
            området. I detta avseende skiljer sig inte förslagen så förfärligt
            mycket -- i varje fall inte så mycket som man vill göra gällande
            i debatten. Jag skulle definitivt inte vilja säga att det moderata
            förslaget är bättre ur naturvårdssynpunkt än det som finns i betänkandet.
          </note>
          <note>
            Det slås fast i betänkandet att ersättningsreglerna som gäller
            för naturvårdslagen också skall gälla i detta sammanhang, och
            därmed är frågan om rättstrygghet klar. Vi i centern har förstärkt
            det här genom att fastslå att man skall ha ersättningsmark till
            markägare, och det ställer också moderaterna upp på, och att vi
            skall kunna sälja ut mark från domänverket.
          </note>
          <note>
            Moderaterna ställer däremot inte upp på att överföra mark till
            naturvårdsfonden. Det är märkligt om man påstår sig vilja skydda
            de fjällnära områdena.
          </note>
          <note type="speaker">
            Anf. 33 MARTIN SEGERSTEDT (s) replik:
          </note>
          <note>
            Fru talman! Jag vill också påpeka hur lika dessa förslag verkar
            åtminstone för mig.
          </note>
          <note>
            Förslagen går ut på att vi att med den mer generella markanvändningsinventeringen
            skall identifiera de områden där vi sedan skall sätta in vad vi
            kallar för fördjupad verksamhetsplanering. Det måste väl vara
            något liknande som moderaterna menar med sitt förslag till inventering?
          </note>
          <note>
            Man kan prata hit och dit om gränser, men det väsentliga är ju
            att vi skall identifiera de områden där vi skall ta speciell hänsyn.
            Vi skall på något sätt, i plan eller program, redovisa hur man
            skall ta dessa speciella hänsyn i de olika områdena.
          </note>
          <note>
            Det som för mig är det väsentliga, och som väldigt få här verkligen
            har diskuterat, är att dessa områden inte är sammanhängande. Vi
            talar om ett skärgårdslandskap. Jag har bara i fråga om
          </note>
          <note>
            Norrbotten redovisat 40 höjder som går upp i det område där klimatet
            ställer stora krav på föryngringen. Det är det som gör det omöjligt
            att dra en s.k. naturvårdsgräns. Vi skall identifiera områdena,
            och vi skall ha ett program för hur de skall hanteras.
          </note>
          <note type="speaker">
            Anf. 34 IVAR VIRGIN (m) replik:
          </note>
          <note>
            Fru talman! Det är enligt min mening en utomordentligt stor skillnad
            mellan att lägga orimliga bördor på skogsägarna i form av skogsbruksplaner,
            där man i detalj talar om vilka naturvårdshänsyn som under en
            lång tid framöver skall tas, och att faktiskt lägga denna inventeringsuppgift
            på staten, som då skall ge skogsägarna detta material, varefter
            man får komma överens om hur naturvården skall klaras framöver.
            Det är faktiskt i de här förslagen en utomordentligt stor skillnad
            när det gäller rollspelet mellan staten och den enskilde. Det
            är alltså en statlig uppgift att göra den här inventeringen.
          </note>
          <note>
            Det har under debatten i dag också talats om kostnaden för denna
            inventering. Skulle det moderata förslaget gå igenom är det möjligt
            att återkomma nästa budgetår och ge de medel som verkligen behövs
            för att snabbt genomföra denna naturvårdsinventering, som är nödvändig
            för att skapa styrka och fasthet i planeringen i det här området.
          </note>
          <note>
            Jag menar alltså att skillnaden mellan dessa båda modeller faktiskt
            är av väsentlig betydelse i debatten. Jag tror att Naturskyddsföreningen
            har uppfattat det på samma sätt. Man säger nämligen att oppositionspartierna
            har presenterat motförslag som -- även om våra förslag är olika
            -- innebär att vi står fast vid våra vallöften om att uppfylla
            kraven på ett småskaligt skogsbruk i detta område.
          </note>
          <note type="speaker">
            Anf. 35 MARTIN SEGERSTEDT (s) replik:
          </note>
          <note>
            Fru talman! Jag vill bara påpeka en sak som kanske inte framgått
            så tydligt. Vi har för det första i vårt förslag undantagit brukningsenheter
            under 500 ha, och det innebär att den alldeles övervägande andelen
            av privatskogsbruken inte berörs. För det andra innebär förslaget
            att den fördjupade verksamhetsplanen som skall etableras i de
            mest skyddsvärda områdena ersätter skogsbruksplanerna och den
            redovisningsskyldighet som hör ihop med dessa.
          </note>
          <note>
            Den enskilde markägaren behöver alltså inte på något sätt beröras
            av detta, utan det blir i stort sett en uppgift för myndigheterna
            att klara av i de här områdena.
          </note>
          <note type="speaker">
            Anf. 36 LENNART BRUNANDER (c)
          </note>
          <note>
            replik:
          </note>
          <note>
            Fru talman! Ivar Virgin fortsätter att säga att det är fråga
            om stora skillnader och att det förslag vi nu talar om -- alltså
            det i betänkandet och inte det som fanns i propositionen -- lägger
            orimliga bördor på markägarna. Men vi har ju tagit bort de bördorna
            från de små markägarna. Skillnaden mellan moderaterna och oss
            är att moderaterna vill att ansvaret för att plocka in uppgifterna
            i skogsbruksplanerna och redovisa hur de krav som ställs skall
            tillgodoses också skall tas bort från domänverk och bolag. Vi
            tycker inte att det finns någon anledning till det, utan dessa
            måste kunna ta ett vidgat och större ansvar. Men de små markägarna
            har vi alltså klarat i det här sammanhanget.
          </note>
          <note>
            Moderaterna menar väl inte, Ivar Virgin, att man inte skall ta
            någon hänsyn till naturvården? Om det är detta ni menar, så har
            ni naturligtvis tagit bort ytterligare några bördor. Men det tycker
            jag inte är rimligt att göra, utan man måste naturligtvis ta hänsyn
            till naturvården, oavsett om skogsarealen är stor eller liten.
          </note>
          <note>
            När det gäller inventeringarna sitter vi i samma båt.
          </note>
          <note>
            Det krävs nämligen resurser till detta. Det står i betänkandet
            -- och det har vi strukit under -- att de resurser som finns på
            detta område skall användas så effektivt som möjligt så att man
            kan klara detta.
          </note>
          <note>
            En naturvårdsgräns eller en gräns för fjällnära skog skall vara
            klar den 1 juli 1991, och de övriga områdena skall också avsättas
            efter de inventeringar som sker. I fråga om detta är förslagen
            egentligen inte ett enda dugg olika.
          </note>
          <note type="speaker">
            Anf. 37 IVAR VIRGIN (m) replik:
          </note>
          <note>
            Fru talman! Jag skall gärna ge Lennart Brunander den framgången
            att centern i förhandlingarna med socialdemokraterna lyckades
            skriva in regeln om
          </note>
          <note>
            500 ha, och det var naturligtvis en förbättring. Men det förhindrar
            inte att det principiella, det viktiga i frågan ändå är att rollspelet
            mellan de enskilda och staten skall vara klart, och det är enligt
            min mening en självklarhet att det är staten som skall klara ut
            vilka områden som är värda att skydda.
          </note>
          <note>
            Jag blev utomordentligt förvånad över Lennart
          </note>
          <note>
            Brunanders karakteristik av vårt förslag. Det framgår ju väldigt
            klart att skyddsklassningen utgår från att värdefulla naturvärden
            skall skyddas. Hela förslaget är ju uppbyggt kring att vi skall
            slå vakt om de unika naturvärdena uppe i fjällskogen.
          </note>
          <note>
            Däremot har vi som sagt en annan uppfattning om vem det är som
            skall stå för inventeringen och i fråga om skogsägarens roll,
            vare sig han är stor eller liten. Detta är en principiell fråga.
            Man kan väl inte dra en godtycklig gräns och säga att för den
            ena kategorin skall en sak gälla och för den andra en annan. Det
            är väl rimligt att behandla skogsägare på samma sätt, alldeles
            oberoende av storleken.
          </note>
          <note>
            För oss är det här rollspelet kristallklart; det är staten som
            skall stå för en sådan här uppgift. Vi är självfallet villiga
            att ställa upp med de resurser som fordras för att inventeringen
            skall kunna göras på ett grannlaga och fint sätt och under en
            rimlig tidsperiod.
          </note>
          <note>
            Det är självklart att det förslag vi har lagt fram pressar tiden.
            Inventeringen måste ske inom ett par år för att ge den säkerhet
            i planeringen för skogsägarna här uppe som fordras.
          </note>
          <note>
            Naturskyddsföreningen har faktiskt ägnat väldigt mycket tid åt
            denna fråga. Och när man läste igenom de olika förslagen tyckte
            man tydligen ändå att oppositionens förslag i grunden var bra
            och att det utgjorde en god grund för en överenskommelse. Naturskyddsföreningen
            skriver i en analys: Men i stället för att försöka komma överens
            och rösta ner regeringens förslag började centern och folkpartiet
            förhandla med socialdemokraterna. Resultatet blev en uppgörelse
            i jordbruksutskottet som presenteras som en kompromiss men som
            i praktiken innebär att c och fp helt ställer upp bakom regeringen
            och därmed på samma sätt sviker sina vallöften.
          </note>
          <note>
            Jag måste säga att jag tycker att denna analys har mycket starkt
            fog för sig.
          </note>
          <note>
            Förste vice talmannen anmälde att Lennart
          </note>
          <note>
            Brunander anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 38 ULLA ORRING (fp):
          </note>
          <note>
            Fru talman! Skogens betydelse såväl för den enskildes som för
            landets ekonomi, på både kort och lång sikt, motiverar till stor
            varsamhet och manar till hushållning med bestående värden.
          </note>
          <note>
            Men inte enbart ekonomiska intressen står bakom kravet på återhållsamhet
            med skogens resurser, utan det manar minst lika mycket till skydd
            för naturvärden, försiktighet och omsorgsfull hänsyn.
          </note>
          <note>
            Och det har väl också debatten under de här timmarna visat.
          </note>
          <note>
            I utskottets betänkande JoU13 understryks också det förhållandet
            att stor återhållsamhet bör iakttas med bedrivande av skogsbruk
            i de fjällnära skogarna.
          </note>
          <note>
            Den fjällnära skogen är värdefull genom att den omfattar ett
            stort och sammanhängande område som under lång tid varit beväxt
            med förhållandevis opåverkad skog. Man beräknar att skogen omfattar
          </note>
          <note>
            3 miljoner hektar, varav cirka hälften, dvs. 1,5
          </note>
          <note>
            miljoner hektar, är produktiv skogsmark. Av denna areal är hälften
            skyddad eller på annat sätt undantagen från skogsbruk. Av den
            areal som är tillgänglig ägs 400 000 ha av privata skogsägare.
          </note>
          <note>
            I den debatt kring fjällnära skogar som pågått under det senaste
            årtiondet har inte saknats överord från båda håll, dvs. från naturskyddsvännernas
            och skogsägarnas sida. Men jag tror också att respekten och förståelsen
            för varandras åsikter har ökat åtskilligt under senare tid. År
            1985 beslöt också riksdagen om att stor återhållsamhet med skogsbruk
            i de fjällnära skogarna skulle råda. Detta var ett steg i rätt
            riktning. Därefter har också utbildning och tillämpning av gällande
            skogsvårdslag verkat för denna målsättning.
          </note>
          <note>
            En sak som jag gärna vill lyfta fram i detta sammanhang är äganderätten.
            Vi är många som anser att den skall grundlagsskyddas. Att därför
            utan närmare konsekvensanalys för berörda skogsägare göra uttalanden
            om gränsdragningar synes komplicerat. Ett ställningstagande bör
            därför avvaktas till dess ett bättre underlag finns.
          </note>
          <note>
            I vår motion Jo2 -- undertecknad av Ulla Orring och Britta Bjelle
            -- har vi yrkat avslag på propositionen om skogsbruk i fjällnära
            skogar. Vi grundar vårt avslagsyrkande på det förhållandet att
            regeringen i somras har tillsatt en stor skogspolitisk utredning.
            Av direktiven framgår att kommittén bör formulera mål för en skogspolitik
            med utgångspunkt i att en ansvarsfull hushållning med produktionsresurser
            bör råda, och därmed även naturvårdshänsyn. Vidare framhålls att
            skogsbruket är viktigt för många kommuner och människor i norra
            Norrlands inland och har en avgörande betydelse för bygdens överlevnad.
          </note>
          <note>
            Avflyttning från dessa bygder har pågått under årtionden. Jag
            tvekar inte att säga att det är den sista spillran som finns kvar.
            Av betänkandet framgår också på s. 20 att de fjällnära skogarna
            inte undantas från utredningens uppdrag.
          </note>
          <note>
            Fru talman! Eftersom utredningen kommer att behandla och lägga
            fram förslag om skogsbruket för fjällnära skog, anser vi det ej
            motiverat att i dag fatta beslut om i betänkandet föreslagna åtgärder.
          </note>
          <note>
            Jag yrkar bifall till vår motion Jo2. Jag yrkar även bifall till
            yrkande nr 1 i motion Jo1 och till motion
          </note>
          <note>
            Jo6 och därmed avslag på utskottets hemställan i betänkande JoU13.
          </note>
          <note>
            Jag vill helt allmänt göra ett ytterligare tillägg. Jag tror
            att det inte skulle skada denna församling och inte heller svenska
            folket. Det finns en bristande kunskap om vad en skogsallmänning
            består av.
          </note>
          <note>
            Man jämför det ofta med ett vanligt skogsbolag, men det är på
            intet sätt detsamma. Jag vill som exempel på en allmänning nämna
            Tärna--Stensele, en allmänning som genom detta betänkande starkt
            kommer att beröras. Som allmänning avsattes för
          </note>
          <note>
            Tärna--Stenseles del ett område vid avvittringsförrättning fastställd
            av länsstyrelsen den
          </note>
          <note>
            15 oktober 1918. Låt mig erinra om att bakgrunden till allmänningsbildningen
            bl.a. var att statsmakterna ville tillse att enskilda fastigheter
            inte förminskades otillbörligt genom stora skogsägares förvärv
            från de oftast medellösa nybyggarna. Det var de stora skogsbolagens
            härjningar som föranledde detta.
          </note>
          <note>
            För att skydda de enskilda fastighetsägarna, vilka var fattiga
            nybyggare, tillkom år 1909 lagen om husbehovsskogar, enligt vilken
            en del av varje fastighets skogsanslag avsattes till en gemensam
            förvaltning. Det är detta område som nu utgör allmänningen och
            som orättmätigt jämförs med de stora skogsbolagen.
          </note>
          <note>
            Allmänningen måste anses som delar av en stor mängd små, föga
            bärkraftiga fastigheter, och det finns ett klart uttalat syfte
            att den skall bestå till sin omfattning i all framtid. De små
            markägarna finns sålunda inom den stora sammanslutning som kallas
            allmänningen.
          </note>
          <note>
            Det är viktigt att äganderätten skyddas på detta område, och
            jag vill särskilt framhålla de människor som bor i dessa områden
            och som för sin försörjning är beroende av skogsbruket.
          </note>
          <note type="speaker">
            Anf. 39 KARIN ISRAELSSON (c):
          </note>
          <note>
            Fru talman! Fjällnära barrskogar har de senaste åren uppmärksammats
            mycket i skogsdebatten.
          </note>
          <note>
            För oss som lever i dessa områden har debatten många gånger verkat
            vara av den arten, att många debattörer inte känner till hur skogsbruket
            i dessa områden bedrivs i dag. Bevarandet av fjällskogarna drivs
            främst av den ideella naturvårdens intressen.
          </note>
          <note>
            Men även vi som bor och brukar skogen önskar att skogen skall
            nyttjas på ett bevarandevänligt sätt.
          </note>
          <note>
            Dessa intressen borde inte stå emot varandra.
          </note>
          <note>
            Naturvårdsgränsen ansågs lösa problemen med överavverknig och
            skövling. Rennäringens behov av skydd för sommarbeteslandets skogar
            kräver också speciella åtgärder. Fjällbonden och skogsbrukaren,
            vilka under det senaste århundradet drivit skogsbruk i dessa trakter,
            ansåg att de skötte detta med all respekt för att skogen skulle
            växa på de marker som brukats. Särskilt för denna grupp framstod
            kravet på naturvårdsgräns som ett stort hot.
          </note>
          <note>
            Genom att beakta de naturliga förutsättningarna inom området,
            vilket åligger den som skall avverka enligt skogsvårdslagen, kan
            om lagen efterlevs skyddsvärda områden bevaras. Staten som ägare
            av domänverket har inte tidigare visat denna respekt, vilket också
            drivit fram kravet på ett bevarande av fjällskogarna.
          </note>
          <note>
            Redan i dag är i min hemkommun Sorsele 60 % av ytan på 75 kvadratmil
            avsatt för att bevara skyddsvärda områden. Inga satsningar har
            skett för att kompensera inkomstförlusterna, varken för enskilda
            eller för kommunen. Domänverket avvecklar nu sin verksamhet med
            en stor arbetslöshet för kommunens del som följd.
          </note>
          <note>
            Jordbruksutskottet har försökt att förbättra regeringens proposition
            genom en kompromiss.
          </note>
          <note>
            Man har delvis lyckats genom att minska byråkratiska krav på
            skogsägare som har brukningsenheter under 500 hektar. Trots denna
            förändring finns det fortfarande kritik från alla de berörda grupperna.
          </note>
          <note>
            Jag har i en motion med anledning av propositionen krävt att
            förslaget från regeringen skall avslås.
          </note>
          <note>
            Detta avslagsyrkanden har även framförts i motioner från Ulla
            Orring och Marianne Löfstedt.
          </note>
          <note>
            Vi anser att den nyss tillsatta skogspolitiska utredningen borde
            ha fått i uppdrag att även beakta hur skyddet av de svårföryngrade
            skogsområdena i fjälltrakterna skulle hanteras.
          </note>
          <note>
            Nu kommer utredningen bl.a. att behandla det ekonomiska stödet
            till dem som inte får avverka sin skog. Det beslutet kommer först
            ett antal år efter det att avverkningsförbudet trätt i kraft.
            Någon retroaktivitet finns inte i detta förslag, om det någonsin
            blir aktuellt. Det blir då den mindre skogsägaren som får betala
            för skyddet för fjällskogen genom inkomstförluster.
          </note>
          <note>
            Jag anser därför att mitt motionskrav om ett avslag på propositionen
            borde ha vunnit utskottes gehör.
          </note>
          <note>
            Jag yrkar bifall till min motion Jo6 som ju sammanfaller med
            motion Jo1, yrkande 1, av
          </note>
          <note>
            Marianne Löfstedt och Jo2 av Ulla Orring och
          </note>
          <note>
            Britta Bjelle, och jag yrkar med detta också avslag på utskottes
            hemställan i betänkande JoU13.
          </note>
          <note type="speaker">
            Anf. 40 HANS DAU (m):
          </note>
          <note>
            Fru talman! Jag har för avsikt att kommentera en del påståenden
            som gjorts under denna debatt.
          </note>
          <note>
            Men jag vill först uttrycka min sympati för motionerna Jo1, Jo2
            och Jo6, i vilka man vill föra denna fråga till den skogspolitiska
            utredningen. Jag förstår att det inte kommer att bli majoritet
            för detta, men det är helt säkert det allra bästa vi hade kunnat
            gjort. Denna fråga bör föras dit för att vi skall få ett förslag
            där man ser på helheten och en skogspolitik för hela landet. Den
            uppsplittring som man nu får är olycklig.
          </note>
          <note>
            Förra veckan fattade riksdagen beslut om regeringens proposition
            om rennäring och återförvisade den för att vi skulle få ett samlat
            förslag i anledning av samerättsutredningen. Även skogsbruket
            i de fjällnära skogarna måste sättas in i ett större och skogligt
            sammanhang. Därför är det som sagt nödvändigt att även den här
            propositionen avvisas och skickas till den skogspolitiska utredningen.
            Eftersom det kanske inte blir majoritet för detta, skall jag kommentera
            vissa saker och anlägga en del synpunkter som vi moderater har.
          </note>
          <note>
            Samerna vill både beträffande den förra propositionen om rennäringen
            och det som nu är aktuellt få bestämmelser som skapar förutsättningar
            för en dialog med markägare och andra i området. Man anser att
            ett genomförande av det här förslaget inte möjliggör det. Samerna
            har t.ex. förvägrats rätten att vara med i den skogspolitiska
            utredningen med en expert eller sakkunnig. Man anser att man på
            många områden hålls utanför. Det är ganska anmärkningsvärt då
            man vet att en tredjedel av landets totala skogsareal under vissa
            delar av året används till renbete. När man håller de fjällnära
            skogarna utanför skogsutredningen, riskerar man ju att de stora
            experterna som vet bäst -- i Stockholm, i Skåne och över huvud
            taget utanför det här området -- styr opinionen, medan de som
            bor i närheten av de ifrågavarande områdena eller i dessa områden
            inte hörs, eftersom de utgör en liten minoritet. Jag, liksom moderata
            samlingspartiet, anser att ett genomförande av hemställan i betänkandet
            skulle komma att innebära att osäkerheten består. Folk i områdena
            kommer att säga: Vad kommer att hända med min skog, med min by
            och med min kommun?
          </note>
          <note>
            Framför allt kommer de kanske att fråga: Vad kommer det att hända
            med min arbetsplats?
          </note>
          <note>
            Anders Castberger gjorde det fantastiska påståendet att vi nu
            inte behöver någon skog, eftersom industrin sagt detta. Jag vet
            att Anders
          </note>
          <note>
            Castberger har varit i de här områdena och talat med industrins
            representanter. Tag t.ex. Byggelit i
          </note>
          <note>
            Storuman och de sågar som finns utmed hela fjällkanten -- hur
            skulle de klara sig utan den här skogen? De skulle helt enkelt
            vara tvungna att stänga igen.
          </note>
          <note>
            Annika Åhnberg påstod i ett inlägg att man inte vill stoppa avverkningarna
            på domänverkets marker.
          </note>
          <note>
            Samtidigt skriver Annika Åhnberg i reservation 10
          </note>
          <note>
            att domänverkets avverkning i fjällnära skog bör upphöra. Sedan
            fortsätter hon: ''Till detta avverkningsstopp bör fogas en dispensmöjlighet
            att användas med stor restriktivitet.'' Visserligen skall detta
            enligt Annika Åhnbergs uppfattning förekomma endast medan man
            gör den övergripande bedömningen av vilken areal som behöver skyddas.
            Jag tror emellertid att Annika
          </note>
          <note>
            Åhnberg vet lika bra som alla andra att en industri inte kan
            stoppa sin tillverkning. Det går inte att säga till gubbarna att
            de får gå hem och vara hemma några år, medan Annika Åhnbergs förslag
            om en inventering förverkligas. Detta vore ju helt orimligt. Gjorde
            man på det sättet skulle hela bygden och näringen vara slut den
            dag då det skulle vara tillåtet att börja på nytt.
          </note>
          <note>
            Marianne Samuelssons uttalande fordrar kanske ingen kommentar,
            eftersom det hon sade är så otroligt för oss norrlänningar: Skogsbruket
            är ett hot mot folket! Jag kan försäkra Marianne
          </note>
          <note>
            Samuelsson att Norrland vore ingenting utan skogen. Möjligen
            skulle det finnas några gruvsamhällen litet här och var, men i
            övrigt skulle det över huvud taget inte existera någonting. Att
            använda ett sådant språk som Marianne
          </note>
          <note>
            Samuelsson använde är förvånande för en norrlänning.
          </note>
          <note>
            Byråkratin, krånglet, regleringarna och tvånget ökar enligt min
            och andra norrlänningars uppfattning. Det erkänner ju Lennart
            Brunander, medan däremot hans kamrat när det gäller det här betänkandet,
            Martin Segerstedt, säger precis tvärtom. Tyvärr förhåller det
            sig så som Lennart
          </note>
          <note>
            Brunander tillstår. Även skogsägarna och de människor som arbetar
            där vet att det förhåller sig så. Man måste konstatera att det
            under alla de år som man har diskuterat problemet-- särskilt tidigare
            -- inte har förekommit någon direkt kritik mot de privata skogsägarna,
            småskogsbrukarna.
          </note>
          <note>
            Kritiken har endast gällt storskogsbruket och då framför allt
            domänverket. Trots detta kommer ett genomförande av förslaget
            att få de mest negativa följderna för de privata ägarna av det
            småskaliga skogsbruket. För storskogsbolagen rör det sig om en
            mycket marginell del av skogsinnehavet. Se på
          </note>
          <note>
            SCAs eller Mo &amp; Domsjös innehav. Även om vi tycker att de har
            stora arealer i området, är det mycket marginellt. Detsamma gäller
            domänverket.
          </note>
          <note>
            De som har all sin mark i området blir drabbade.
          </note>
          <note>
            Jag anser att det i betänkandet berörs många avarter. En som
            är speciellt anmärkningsvärd och som har diskuterats av många
            människor skall jag ta upp i det här sammanhanget. Jag syftar
            på skrivningen om skogsvägarna. I propositionen står det så här:
            ''Tillstånd till avverkning för att bygga skogsbilvägar får bara
            ges om nyttan av vägen i skogsbrukshänseende motsvarar kostnaden
            för den.'' Tänker man inte efter så mycket säger man att det är
            självklart, men de människor som bor i de här områdena är sällan
            eller aldrig enbart skogsbrukare. De har andra näringskällor,
            framför allt turism, fritidsaktiviteter, jakt och fiske. Då skulle
            alltså dessa människor förmenas rätten att bygga en väg på sin
            egen mark, en väg som skulle ge dem möjlighet att använda den
            för skogsbruk, turism och annat. Något sådant kan vi moderater
            absolut inte acceptera, och vi har också reserverat oss. Över
            huvud taget kan man fundera över hur centern kan ställa upp på
            ett sådant förslag, då man vet hur centerpartister i området resonerar.
            Karin
          </note>
          <note>
            Israelsson har ju understrukit hur det ligger till.
          </note>
          <note>
            Hon bor ju i det här området och vet vad det handlar om.
          </note>
          <note>
            Folkpartiets insats på detta område har ju Annika
          </note>
          <note>
            Åhnberg beskrivit på ett mycket klargörande sätt.
          </note>
          <note>
            För min del vill jag bara tillägga att det märkliga ju är att
            den kanonad som Anders Castberger kommer med när det gäller det
            här betänkandet inte alls vittnar om att han egentligen varit
            med om kompromissen ända till den sista timmen, då han gick ut
            och lät andra stå för det hela. Det är ganska fantastiskt att
            ni först kunde göra upp om saken för att sedan stå och kritisera,
            därför att partiledningen har gjort en kovändning.
          </note>
          <note>
            Martin Segerstedt är en mycket varm vän av de här bygderna. Han
            har bott i Vilhelmina. Vi två har resonerat mycket om dessa problem,
            och egentligen har vi samma uppfattning. Han har emellertid uppgiften
            att försvara regeringen, och det är inte alla gånger det roligaste.
          </note>
          <note>
            Jag anser att det blir fråga om en utarmning av vissa bygder.
            Man drar bort arbete från entreprenörer, åkare och andra. Martin
            Segerstedt frågade mycket riktigt vem som skall ploga om inte
            åkaren finns kvar och vem som skall skotta snö åt pensionärerna
            om inte traktorentreprenören finns kvar. I
          </note>
          <note>
            Västerbotten har vi fört en mycket hård och lång debatt om Blaikfjällsområdet.
            Här kom ett mycket stort område att bli naturreservat. Enligt
            de flestas uppfattning är området alldeles för stort. Det hade
            gått att bevara de skyddsvärda områdena med mycket mindre ingrepp.
            Jag har gjort en liten beräkning. Skulle man teoretiskt varje
            år avverka tillväxten inom Blaikfjällsområdet, skulle bara den
            sysselsätta en lastbilsåkare året runt, till glädje för befolkningen
            som dessutom behöver transporttjänster. Med erfarenheterna från
          </note>
          <note>
            Blaikfjällsområdet frågar man sig: Var finns ersättningsmarken?
            Ja, den finns inte, men var finns ersättningsmedlen, pengarna?
            På naturvårdsenheten i Västerbotten säger man rent ut: Ja, sådana
            har vi inte, men det brukar sällan bli några stora krav, eftersom
            folk är så rädda om sin jakt, så att de låter sig tvingas avstå
            från ersättningen för att inte bli berövad även jakt- och fiskemöjligheterna.
          </note>
          <note>
            Avslutningsvis: Lennart Brunander sade att det moderata förslaget
            inte är så märkvärdigt. Både
          </note>
          <note>
            Lennart Brunander och Martin Segerstedt tycker att utskottets
            förslag liknar vårt. På moderat håll har vi en annan uppfattning.
            Det som gläder oss moderater mycket är att vårt förslag har mötts
            positivt både av Svenska naturvårdsföreningen och av skogsägarrörelsen.
            Man anser att vårt förslag är sådant att det går att enas om det.
            Det går att göra någonting med det för att uppnå en samsyn. Båda
            organisationerna tycker att förslaget är bra, därför att det skulle
            medföra mindre med regleringar, byråkrati och tvång.
          </note>
          <note>
            Fru talman! Som ett bevis för detta har jag här en broschyr som
            har delats ut här utanför. I broschyren går man till skarpt angrepp
            mot socialdemokraterna och centern och hävdar att de sviker givna
            löften. Av broschyren framgår att oppositionspartierna har presenterat
            motförslag som innebär att de står fast vid sina vallöften. I
          </note>
          <note>
            stället har det blivit detta centersocialdemokratiska och f.d.
            folkpartiförslag.
          </note>
          <note type="speaker">
            Anf. 41 ANDERS CASTBERGER (fp)
          </note>
          <note>
            replik:
          </note>
          <note>
            Fru talman! Med Hans Daus inhopp har moderaterna sänkt sig, tyvärr,
            till vad som verkar vara deras rätta debattnivå. Inhoppet grundar
            sig uppenbarligen dels på att han inte har läst alla handlingarna,
            kanske inte mer än sin egen motion, dels på att han inte tog del
            av debattens inledande faser i dag.
          </note>
          <note>
            Hans Dau säger att han egentligen har samma mening som Martin
            Segerstedt. Det borde vara både oroande och också mycket förvånande
            för säkert de flesta. Men Hans Dau har inte heller lyssnat när
            han säger att jag menar att det inte finns behov av virke från
            fjällnära skogar. Jag refererade att skogsindustrin så sent som
            för några dagar sedan underströk att avverkningen i de fjällnära
            skogarna inte fyller något reellt virkesbehov ur virkesförsörjningssynpunkt.
          </note>
          <note>
            Jag har varit ett flertal gånger i dessa trakter och studerat
            skogen och industrierna, som även Hans
          </note>
          <note>
            Dau påpekade. Jag vet också vad avståndet är mellan Ammernäs
            och Byggelitfabriken i
          </note>
          <note>
            Storuman. Jag tror inte, även om Hans Dau gör sken av att jag
            påstår så, att det förekommer någon skövling i de fjällnära skogarna
            för att tillfredsställa virkesbehovet vid Byggelits välskötta
            fabrik i
          </note>
          <note>
            Storuman. Tvärtom köps virke i småposter från de lokala skogsägarna.
            Många av dem har också skog och virke utanför den föreslagna naturvårdsgränsen.
          </note>
          <note>
            På något konstigt sätt blir Ivar Virgins ropande i den moderata
            öknen efter något som verkar vara en välavvägd naturvårdsståndpunkt
            något som faller bort. Hans Dau går fram som en slåttermaskin
            över de olika ståndpunkter som faktiskt finns i frågan.
          </note>
          <note>
            Det är vårt politiska ansvar och vår uppgift att sammanjämka
            dem och så småningom komma till en rimlig slutsats. Hans Dau har
            mält sig ur hela denna debatt.
          </note>
          <note type="speaker">
            Anf. 42 ANNIKA ÅHNBERG (v) replik:
          </note>
          <note>
            Fru talman! Hans Dau vet säkert också att skogsindustrin inte
            står och faller med leveranserna av virke från de arealer som
            förvaltas av domänverket och som befinner sig ovanför domänverkets
            tidigare skogsodlingsgräns i obrutna marker. Det är de arealerna
            som avses i reservationen. Det är beklagligt att diskussionen
            skall föras på det här sättet.
          </note>
          <note>
            Som jag långt tidigare har visat är det den långt gångna mekaniseringen
            som verkligen har förändrat sysselsättningen inom skogsbruket
            -- från
          </note>
          <note>
            50 000 arbetstillfällen ner till ca 12 000.
          </note>
          <note>
            Det framhålls alltid som något positivt att vi har ett effektivt
            och rationellt skogsbruk. Det talas inte så ofta om sysselsättningseffekterna.
            Jag kan ställa samma fråga till Hans Dau som jag ställde tidigare
            i debatten: Varför skall just alltid naturvården sättas mot sysselsättningen?
            Jag tycker inte att det är ett korrekt sätt att hantera verkligheten
            på.
          </note>
          <note>
            Det finns all anledning att känna oro i den här delen av landet,
            särskilt när vi nu går in i den lågkonjunktur som drabbar skogsbruket
            och skogsindustrierna. Vi måste försöka enas kring att samhället
            skall ta sitt ansvar. Det blir alltid samhället som får ta ansvaret.
            En hel del av den privata verksamhet som Hans Dau företräder brukar
            inte vara så intresserad av att ta det ansvaret. Samhället måste
            ta sitt ansvar, inte bara för att genom domänverket driva ett
            arbetsintensivt och sysselsättningsskapande skogsbruk utan också
            för samhällets infrastruktur, som är en viktig bidragande orsak
            till att människor kan leva, bo och verka i dessa områden. För
            detta krävs pengar.
          </note>
          <note>
            Samhället måste ha resurser till sitt förfogande.
          </note>
          <note>
            Moderaterna brukar inte ställa upp på att se till att samhället
            kan skaffa sig dessa resurser. Men Hans
          </note>
          <note>
            Dau är välkommen i det sällskapet.
          </note>
          <note>
            När Hans Dau nu talar här rämnar den nyputsade naturvårdsfasad
            som Sven Eric Lorentzon tidigare har visat upp för oss. Moderaterna
            kanske inte har blivit Rödluvans mormor när allt kommer omkring,
            utan man är fortfarande stora stygga vargen. Om moderaterna menar
            allvar med en skyddsklassning i tre olika klasser, måste det väl
            också innebära att det i högsta klassen där inte något skogsbruk
            skall bedrivas blir effekter för sysselsättningen och inkomsterna?
          </note>
          <note type="speaker">
            Anf. 43 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Uppenbarligen har Hans Dau inte lyssnat till innehållet
            i det jag sade. Han ryckte ut en bit och talade om att skogsbruket
            skulle vara ett hot mot folket. Jag sade faktiskt att det var
            så. Men med det menade jag det intensiva skogsbruk som på många
            håll fortfarande bedrivs. Det har ett klart samband med kommande
            överlevnadsmöjligheter i området.
          </note>
          <note>
            Jag drog också paralleller med Bohuslän och de kala klipporna
            där. En gång i historien fanns där en vacker ekskog. Vi kan inte
            kortsiktigt sitta här och planera, utan vi måste också planera
            för framtiden, för våra barn och barnbarn och kommande generationer.
            Vi måste ta oss en ordentlig funderare över vad som kommer att
            hända.
          </note>
          <note>
            Jag vidhåller att ett ekologiskt skogsbruk är betydligt mer sysselsättningsbefrämjande
            och hållbart ur långsiktig synvinkel. Det gynnar dessutom turism,
            jakt och fiske. Om vi inte bevarar naturen lär vi inte heller
            kunna ha någon större verksamhet med turism, jakt eller fiske
            i området.
          </note>
          <note>
            Det gäller alltså att komma i en ekologisk balans där hänsyn
            tas till naturens förutsättningar för långsiktigt överlevande.
            Det är något som vi alla måste värna om och lära oss att förstå.
          </note>
          <note>
            Hans Dau tog även upp frågan om samerna. Jag undrar hur han ser
            på detta med samerna.
          </note>
          <note>
            Moderaterna kämpar för att samerna skall få ingå i den skogspolitiska
            utredning som de tidigare han begärt men fått avstyrkt.
          </note>
          <note type="speaker">
            Anf. 44 MARTIN SEGERSTEDT (s) replik:
          </note>
          <note>
            Fru talman! Jag hälsar först även andra norrlänningar välkomna
            in i denna debatt.
          </note>
          <note>
            Jag har inga som helst samvetskval när det gäller mina möjligheter
            att försvara regeringens förslag.
          </note>
          <note>
            Jag menar att detta är en bra kompromiss, ett förslag som vi
            verkligen kan använda till att dämpa de intressemotsättningar
            som det hela handlar om.
          </note>
          <note>
            Jag glömde i mitt anförande bort en sak som vi inte har diskuterat
            tidigare, nämligen kravet på att skjuta frågan till skogsutredningen.
            Jag vet inte vad man menar med att det skulle komma fram några
            nya synpunkter som skulle kunna användas i det sammanhanget. Vad
            är det för något nytt som behöver läggas på vårt bord för att
            vi skall kunna fatta beslut? Vi har skogsstyrelsens utredning,
            vi har haft en ordentlig genomgång av vad som har skett i markanvändningsplaneringen
            och vad som pågår i de olika länen. Jag ser inte vad det är för
            beslutsunderlag som fattas. Det handlar här, som jag har sagt
            så många gånger tidigare, om stora intressemotsättningar. Det
            finns ett ögonblick då vi måste gå till beslut. Det kan vi göra
            med det underlag som finns. Vad är det mer som behövs för att
            gå till beslut?
          </note>
          <note type="speaker">
            Anf. 45 LENNART BRUNANDER (c)
          </note>
          <note>
            replik:
          </note>
          <note>
            Fru talman! Hans Dau tog upp frågan om skogsbilvägar och den
            skrivning som finns i utskottsbetänkandet. Han undrar vad centerpartister
            anser om att man inte skulle få bygga en väg fram till sin stuga.
            Men det är inte det frågan handlar om, Hans Dau. Det står i betänkandet
            att skogsvägarna har stor betydelse för renskötselns utövare,
            för lokalbefolkningen och för turismen. Det står så, eftersom
            det är på det sättet.
          </note>
          <note>
            Man skall naturligtvis få bygga en väg fram till sin stuga.
          </note>
          <note>
            Det som Hans Dau tar upp här om skogsbilvägar gäller sådana vägar
            som bara servar skogsbruket.
          </note>
          <note>
            Det är i detta syfte som skogsbilvägarna skall användas. Det
            har ingenting att göra med de människor som bor i området, för
            de skall naturligtvis ha sin väg.
          </note>
          <note type="speaker">
            Anf. 46 HANS DAU (m) replik:
          </note>
          <note>
            Fru talman! Flera här har påstått att jag inte har tagit del
            av debatten. Jag har suttit här från början och hört vad de flesta,
            även Anders Castberger, har sagt. Anders Castberger har en så
            klar röst att det går ganska bra problem att höra honom.
          </note>
          <note>
            Anders Castberger använder virkesförsörjningen och skogsindustrins
            yttrande som ett argument.
          </note>
          <note>
            Om man lyssnar till Anders Castberger, får man den uppfattningen
            -- vare sig han menar det eller inte -- att det här egentligen
            inte behövs någon avverkning, eftersom det är vad skogsindustrin
            säger.
          </note>
          <note>
            Skogsindustrins företrädare talar dock för hela landet. Här diskuterar
            vi de fjällnära områdena.
          </note>
          <note>
            Där finns det, med förlov sagt, inte något överskott på timmer
            och annat. Priskänsligheten är så stor att man måste ta virket
            från nära håll. Man har inte råd att frakta virket några längre
            sträckor. Det är därför som detta är så viktigt.
          </note>
          <note>
            Jag är lika väl som Annika Åhnberg medveten om att mekaniseringen
            leder till färre arbetstillfällen.
          </note>
          <note>
            Varför inte se hela kedjan? Det finns en mängd olika grupper.
            De som kör skogsmaskiner utgör ju bara ett fåtal. Hela denna kedja
            är väldigt viktig fram till slutprodukten, var den nu hamnar någonstans,
            i södra Sverige eller utomlands. Denna kedja brister om man tar
            för hårda tag.
          </note>
          <note>
            Annika Åhnberg påstod att jag inte tar ansvar för naturen och
            att hela fasaden rämnar. Först och främst vill jag säga att jag
            har varit skogsbrukare i stort sett i hela mitt liv. Utan att
            förhäva mig kan jag påstå att knappast någon annan har ett större
            intresse för naturvård än jag. Jag försöker att sköta min skog
            med hänsyn till naturen. Samtidigt vill jag sköta den på ett effektivt
            och ekonomiskt sätt. Jag vill påstå att dessa mål går att förena.
          </note>
          <note>
            Annika Åhnberg talade om att fasaden rämnar.
          </note>
          <note>
            Men det förhåller sig tvärtom. Vårt förslag om tre olika skyddsklasser
            är mycket bättre från naturvårdssynpunkt än det här förslaget.
            Denna broschyr visar ju att man angriper kompromissen, men inte
            oss andra. Jag nämnde Blaikfjället som exempel. Om man hade följt
            vårt förslag när man lade beslag på dessa områden, hade exakt
            samma naturvårdsresultat uppnåtts på ett mycket mindre ingripande
            sätt för de privata markägarna. Man hade kunnat föra undan de
            områden som vi anser skyddsvärda och lämnat de andra områdena
            i fred, i stället för att göra som naturvårdsenheten på länsstyrelsen,
            som gjorde en stor ring runt hela området och tog med hela rubbet.
          </note>
          <note>
            Martin Segerstedt undrade vad mer som behövs.
          </note>
          <note>
            Det var en bra fråga. Jag anser att detta är en komplicerad materia
            och med det resultat som utskottet har kommit fram till behöver
            insikten faktiskt fördjupas. Man måste gräva djupare, vilket jag
            anser att man bör göra i skogsvårdsutredningen.
          </note>
          <note>
            Lennart Brunander sade att detta gäller enbart de vägar som används
            för skogsbruk. Jag kan försäkra att det inte finns någon väg i
            Norrlands inland som bara används för skogsbruk. Lennart Brunander
            kan peka ut vilken väg han vill, och jag kan ändå bevisa att vägen
            används till allt möjligt annat.
          </note>
          <note>
            Fru talman! Jag glömde att yrka bifall till reservation nr 6.
          </note>
          <note type="speaker">
            Anf. 47 ANDERS CASTBERGER (fp)
          </note>
          <note>
            replik:
          </note>
          <note>
            Fru talman! Hans Dau tar delvis tillbaka det som han har sagt,
            men det hindrar inte att man undrar --
          </note>
          <note>
            om Hans Dau nu har suttit här hela tiden -- om han verkligen
            har lyssnat tillräckligt.
          </note>
          <note>
            I sitt förra anförande läste Hans Dau från ett flygblad som SNF
            sprider här utanför huset. I detta flygblad anges att oppositionspartierna
            står fast vid sina vallöften, och såvitt jag förstod prisade Hans
          </note>
          <note>
            Dau detta. Erkänner inte Hans Dau nu att folkpartiet liberalerna
            står fast vid sina vallöften?
          </note>
          <note>
            Jag har faktiskt givit uttryck för detta genom förslaget om att
            införa en gräns för särskilda naturvårdshänsyn, ett förslag som
            vi t.o.m. yrkar bifall till. Denna ståndpunkt kritiserar samtidigt
          </note>
          <note>
            Hans Dau med sin spefulla tunga. Detta går inte ihop.
          </note>
          <note>
            När det gäller frågan om den avverkning som sker och den avverkning
            som vi i folkpartiet anser också fortsättningsvis skall kunna
            ske i de fjällnära områdena sade jag dessutom följande: ''I fjällnära
            skog skall ett uthålligt skogsbruk kunna bedrivas, som är anpassat
            till naturvårdens krav.''
          </note>
          <note>
            Jag sade också att ''nedanför denna gräns skall skogsbruk i allt
            väsentligt kunna bedrivas som i övriga delar av området för svårföryngrad
            skog''.
          </note>
          <note>
            Jag kan inte begripa hur Hans Dau annat än med debattknep kan
            få detta till att jag anser att det varken behövs eller borde
            tas ut skog ur detta område. Men vi i folkpartiet liberalerna
            understryker att avverkningen naturligtvis måste ske med hänsyn
            till såväl naturens krav som de rimliga krav som de bosatta småskogsägarna
            och småskogsbrukarna i detta område har.
          </note>
          <note>
            Detta är den linje som vi i folkpartiet liberalerna har drivit
            hela tiden och som jag har givit uttryck för i mitt anförade.
            Denna linje manifesteras också i de yrkanden om bifall som jag
            framställde i mitt inledningsanförande.
          </note>
          <note type="speaker">
            Anf. 48 ANNIKA ÅHNBERG (v) replik:
          </note>
          <note>
            Fru talman! Jag är fullt medveten om att Hans Dau har en mångårig
            erfarenhet av skogsbruk, en erfarenhet som jag saknar. Jag hyser
            också all respekt för Hans Daus erfarenhet. Det gläder mig att
            höra om hans höga naturvårdsambition när det gäller hans eget
            skogsbruk. Men nu var det inte
          </note>
          <note>
            Hans Daus privatliv utanför denna byggnad som föranledde mig
            att ta upp denna diskussion, utan det var de mer övergripande
            aspekterna på moderata samlingspartiets politik som intresserade
            mig, där jag tycker att oklarheten kvarstår.
          </note>
          <note>
            Det moderata förslaget med tre olika klasser innebär kanske en
            förändring av dagens läge som i något avseende innebär en förhöjd
            naturvårdsambition. Då förvånar det mig att inte även detta förslag,
            liksom vårt, får konsekvenser för sysselsättningen i detta område.
            Eller också innebär inte det moderata förslaget någon förändring,
            utan bara en förskönande omskrivning av att man tycker att allt
            är bra som det är. I så fall är det ohederligt att inte detta
            kommer fram.
          </note>
          <note>
            Om man argumenterar mot andra partier och säger att deras förslag
            kommer att påverka sysselsättningen negativt, skall man också
            själv vara beredd att redogöra för de konsekvenser för sysselsättningen
            ens eget förslag får och hur man vill bemöta dessa eventuella
            konsekvenser. Min fråga kvarstår.
          </note>
          <note type="speaker">
            Anf. 49 ANDERS DAU (m) replik:
          </note>
          <note>
            Fru talman! Vad jag vill försöka framhålla, Annika
          </note>
          <note>
            Åhnberg, är att om man tillämpar vår modell, lägger man beslag
            på mycket mindre mark än om man, som t.ex. Anders Castberger föreslår,
            inför en generell gräns.
          </note>
          <note>
            Vi moderater är av den uppfattningen att om man inför dessa tre
            klasser skyddas den mark som behöver skyddas. Det är möjligt att
            avverkningarna blir mindre om man går in för generella gränser,
            men resultatet blir då mycket annorlunda.
          </note>
          <note>
            Dessutom riskeras att stora områden nedanför gränsen avverkas,
            där man skulle behöva ha detta skydd.
          </note>
          <note>
            Det har talats om naturvårdsgränsen i
          </note>
          <note>
            Västerbotten, som är det län som jag bäst känner till. Det finns
            också fjällområden som ligger långt nedanför inlandsbanan med
            sådana ''öar'' som
          </note>
          <note>
            Martin Segerstedt talade om och som skulle behöva skyddas. Det
            är ambitionen att skydda dem och samtidigt ambitionen att utnyttja
            den mark som inte behöver skyddas, som går bra att föryngra, använda
            för skogsbruk och därigenom höja sysselsättningen som har drivit
            oss att lägga fram detta förslag.
          </note>
          <note>
            Det är självklart att vårt förslag påverkar, men på ett mycket
            mindre och positivare sätt än vad kompromissen gör och ännu mucket
            mycket mindre än vad folkpartiets förslag om naturvårdsgräns gör.
          </note>
          <note type="speaker">
            Anf. 50 ÅSA DOMEIJ (mp):
          </note>
          <note>
            Fru talman! Nu skall då den här stora miljöfrågan avgöras av
            riksdagen, åtminstone för den här gången. Det är en av de allra
            största av de miljöfrågor som debatterades före valet, då samtliga
            partier ställde ut mycket långtgående löften för naturvårdens
            del. Tyvärr har riksdagen inte klarat av att uppfylla dessa löften.
            Det är inte första gången som löftena sviks.
          </note>
          <note>
            Moderaterna skryter nu med att de inte blev inlurade i den här
            konstiga uppgörelsen. Men jag vill påminna om att första gången
            som dessa löften sveks var när moderaterna och socialdemokraterna
            gemensamt sade att man inte skulle fatta något beslut för naturvårdens
            del då. Man hänvisade i stället till en utredning om fjällnära
            skogar som skogsstyrelsen då bedrev. Enligt direktiven skulle
            utredningen gärna lägga fram förslag, men förslagen skulle inte
            få kosta några pengar. I
          </note>
          <note>
            direktiven stod att pågående markanvändning inte fick avsevärt
            försvåras av förslagen. Det innebär just att förslagen inte skulle
            få kosta någonting;
          </note>
          <note>
            ersättning till markägarna skulle inte få betalas ut.
          </note>
          <note>
            Visst finns det här en intressekonflikt, och jag vill på den
            punkten faktiskt ge Martin Segerstedt en eloge. Han inser att
            det föreligger en intressekonflikt, och han erkänner det. På den
            punkten ger jag honom rätt, även om jag inte alls delar hans åsikter
            om naturvården.
          </note>
          <note>
            Martin Segerstedt talade också om hur mycket mark som är skyddad.
            Men man måste komma ihåg att när vi har skyddat mark här i Sverige,
            t.ex. i form av nationalparker och naturreservat, har vi ofta
            tagit den billigaste marken, mark som inte är alltför produktiv,
            medan mycket litet av den produktiva skogsmarken har skyddats.
            Det gäller framför allt den litet bättre produktiva marken.
          </note>
          <note>
            Centern är jag inte förvånad över. Centern agerar alltid så i
            naturvårdsfrågor att man lovar mycket och sedan snirklar till
            det på olika sätt i utskottet, så att man sabbar för naturvården.
            Det har man lyckats med den här gången också, och man har t.o.m.
            lyckats snärja in folkpartiet på något lustigt sätt. Det är bra
            då att folkpartiet har vinglat tillbaka åt rätt håll och yrkar
            bifall till sin motion. Men tyvärr vinglar man i motionen också,
            och det märks att det finns olika åsikter i den här frågan inom
            folkpartiet. Man säger bl.a. att bara de privata markägare som
            så vill behöver ta extra naturvårdshänsyn. Det är litet konstigt,
            eftersom det ju på privat mark kan finnas arter som är allvarligt
            hotade, och dessa arter är väl lika mycket värda på privat mark
            som på annan mark. Jag tycker att folkpartiet skall tänka över
            detta och rösta för vår reservation, där vi föreslår att områden
            som är unika lokaler för arter som tillhör kategori 1 och 2, över
            huvud taget inte skall få avverkas. Det krävs av folkpartiet att
            man stödjer den reservationen för att partiets politik skall få
            någon trovärdighet.
          </note>
          <note>
            Så till moderaterna. Lade ni märke till hur olika de båda moderater
            som senast var uppe i debatten,
          </note>
          <note>
            Ivar Virgin och Hans Dau, beskrev moderaternas förslag? Först
            sade Ivar Virgin att moderaternas förslag är jättebra. Stöd det!
            uppmanade han riksdagsledamöterna och tillade att utskottets förslag
            inte går tillräckligt långt för naturvården.
          </note>
          <note>
            Hans Dau sade: Stöd moderaternas förslag, eftersom utskottets
            förslag går alldeles för långt --
          </note>
          <note>
            det ger en alldeles för bra naturvård, och det är inte bra för
            markägarna. Visserligen är moderaternas idé om tre skyddsklasser
            intressant. Förpackningen är helt okej, men det besvärliga är
            att innehåll saknas. Därför säger jag till moderaterna: Stöd vår
            reservation, där vi föreslår att ingen avverkning skall få förekomma
            i områden där det finns allvarligt hotade arter! Jag tycker att
            moderaternas förslag kan tolkas så, att det vill att det i vissa
            fall skall bli lättnader i de nuvarande restriktionerna.
          </note>
          <note>
            Motionen är litet snårig, och de är därför svårt att förstå vad
            som egentligen skulle bli resultatet om riksdagen biföll motionen.
            Men jag vill gärna säga:
          </note>
          <note>
            Kom tillbaka, så kanske ni t.o.m. kan få stöd av miljöpartiet
            för ert förslag om skyddsklassning!
          </note>
          <note>
            Kom tillbaka med samma förpackning och gärna med samma beteckning,
            men fyll det hela med något slags innehåll!
          </note>
          <note>
            Vänsterpartiet bara passar; det är för besvärligt för vänsterpartiet
            att ta ställning, och man vill hänskjuta hela frågan till skogsutredningen.
            Men då kommer det att dröja tre år till innan vi kan fatta beslut
            till gagn för naturvården. Då kan mycket redan vara för sent,
            eftersom den här skogen vid den tidpunkten kan vara nedhuggen.
          </note>
          <note>
            Jag skulle faktiskt vilja uppmana alla partier att rösta på miljöpartiets
            reservationer. Det är faktiskt det enda sättet att helt och hållet
            uppfylla de löften som gavs före valet. Det som förvånat mig allra
            mest är att miljöpartiet är det enda parti som vill stoppa avverkningar
            i områden där det finns oerhört starkt hotade arter. Glöm inte
            bort att detta är en fråga som också intresserar den internationella
            naturvårdsrörelsen.
          </note>
          <note type="speaker">
            Anf. 51 HANS DAU (m):
          </note>
          <note>
            Herr talman! Åsa Domeij säger att uppgörelsen mellan socialdemokraterna
            och moderaterna om en utredning var förkastlig och att den strider
            mot den uppfattning vi nu har. Men så är det inte alls.
          </note>
          <note>
            Genom den utredningen fick vi nämligen en analys som kunde ligga
            till grund för det förslag, som även
          </note>
          <note>
            Åsa Domeij tycker är i vissa hänseenden
          </note>
          <note>
            ''jättebra''.
          </note>
          <note>
            Vad vi avser med förslaget att pågående markanvändning inte får
            försvåras är de områden där de föreslagna åtgärderna inte behövs,
            dvs.
          </note>
          <note>
            mark som tillhör skyddsklass 3. Genom det föreliggande förslaget
            försvåras markanvändningen även på sådana områden.
          </note>
          <note>
            Vi har vidare inte föreslagit att det skall vara någon skillnad
            i skyddet för hotade arter på privat mark och på annan mark. Var
            hotade arter än finns skall de skyddas.
          </note>
          <note>
            Åsa Domeij säger vidare att det är stor skillnad mellan Ivar
            Virgins och min framställning, och hon gjorde gällande att vi
            skulle ha helt olika uppfattningar. Det har vi inte alls. Vad
            jag ville säga var att om vi fick igenom vårt förslag om tre skyddsklasser,
            skulle vi få ett mycket bättre miljöskydd, samtidigt som vi skulle
            få bättre möjligheter att bedriva näringar i sådana områden.
          </note>
          <note>
            Det var också därför som jag kritiserade utskottets förslag.
          </note>
          <note>
            Åsa Domeij påstod också att miljöpartiet är det enda parti som
            vill stoppa avverkningarna i de områden där det finns skyddsvärda
            marker. Det är ju inte sant, Åsa Domeij! Jag talar bara för moderata
            samlingspartiet, och vi föreslår att man i skyddsklass 1 skall
            sätta stopp för all verksamhet som hotar skyddade arter. Det är
            märkligt att Åsa
          </note>
          <note>
            Domeij inte uppfattat den punkten i det förslag som hon beskrev
            som ''jättebra''.
          </note>
          <note type="speaker">
            Anf. 52 ANNIKA ÅHNBERG (v):
          </note>
          <note>
            Fru talman! Nu har Åsa Domeij susat in och gjort ett inhopp i
            slutet av debatten. Jag har förståelse för att man inte orkar
            sitta och lyssna på en debatt som är så lång som den här har varit,
            men det underlättar onekligen debatten om man är med från början
            och vet vad andra har talat om.
          </note>
          <note>
            Jag vill på det bestämdaste framhålla att vi inte
          </note>
          <note>
            ''passar'' -- vad det nu skall betyda. Jag har sagt vid utskottsbehandlingarna
            att vi står fast vid vår uppfattning att det behövs en högre ambition
            för naturvården i dessa områden. Men vad vi bevittnat under sommaren
            och hösten är någonting mycket väsentligt. De tidigare låsta positionerna
            har börjat lösas upp. Skogsbrukarna och naturvårdsintressena,
            som tidigare stått emot varandra i de hårdaste motsättningar,
            har nu kommit till tals med varandra och framfört likartade idéer
            om hur politikerna bör hantera denna fråga.
          </note>
          <note>
            Vi har lyssnat på parterna, eftersom vår ambition när det gäller
            skogsbruket i fjällnära skog inte är att vi skall få glänsa som
            dem som är allra bäst på naturvård, utan vår ambition är att motsättningarna
            skall hanteras av de människor som lever och bor i dessa områden.
            Vi tror att en hög ambition för naturvården förutsätter medverkan
            av dem som är allra mest direkt berörda. När motstående intressen
            har ansett att det är bra att man nu fattar vissa kortsiktiga
            beslut som vi har föreslagit, t.ex. att domänverket skall upphöra
            med sin avverkning, men att man i övrigt bör överlämna frågan
            till den skogspolitiska utredningen, har vi lyssnat till dem och
            kommit fram till att deras förslag är bra.
          </note>
          <note type="speaker">
            Anf. 53 ANDERS CASTBERGER (fp):
          </note>
          <note>
            Fru talman! I debattens sista minuter avlevereras ett blixtrande
            anförande från miljöpartiet. Om någon liten småskogsägare hade
            betett sig på samma sätt mot sin skog som Åsa Domeij gör mot sina
            kolleger här i kammaren, skulle det ha kunnat liknas vid skövling
            av fjällskogar.
          </note>
          <note>
            När det kommer till debatter på ort och plats i fjällskogen och
            i de små byarna med hundratals människor som har retats upp med
            missvisande propaganda, då halas miljöpartiets smattrande fana
            ner under snålblåstens gräns. Det kan kallas vingleri. Det går
            an för Åsa Domeij att vara karsk här i kammaren. Folkpartiet står
            fast vid samma linje efter valet som före valet.
          </note>
          <note type="speaker">
            Anf. 54 ÅSA DOMEIJ (mp):
          </note>
          <note>
            Fru talman! Om utskottet nu står så fast vid sin ståndpunkt är
            det mycket lätt att rösta på reservation 9, som jag yrkar bifall
            till, om att man inte skall få avverka i de områden där det verkligen
            finns många hotade arter. Om moderaterna menar allvar med sin
            skyddsklassning skulle ju det här kunna vara ett sätt att fylla
            moderaternas motion med innehåll. Jag har inte sagt att den är
            jättebra, utan jag har sagt att metoden med skyddsklasser kan
            användas om man fyller den med något innehåll, men bara om man
            gör det.
          </note>
          <note>
            Jag tycker att det är jättebra att vänsterpartiet som enda parti
            tillsammans med miljöpartiet faktiskt vågar göra något åt statens
            skogsbruk. I detta sammanhang kan man ju direkt gå in. Det är
            ju inga problem, eftersom det är fråga om statens egen mark. Vi
            skall också komma ihåg att det är mycket sent som domänverket
            över huvud taget har börjat bedriva skogsbruk i de här trakterna.
            Och det är det som har gett upphov till hela den här debatten.
          </note>
          <note>
            Det är också bra att Annika Åhnberg själv står fast vid tidigare
            löften. Men problemet är ju att om man skjuter över allt det här
            till skogsutredningen utan några anvisningar, kommer det att ta
            så lång tid att även om skogsutredningen skulle komma fram till
            något mycket bra kan det vara alldeles för sent. Vi har också
            överlämnat vissa mindre delar till skogsutredningen men sagt att
            detta måste utredas skyndsamt och då givit anvisningar om inriktningen
            på det som utredningen bör komma fram till.
          </note>
          <note>
            Jag skulle vilja fråga hela utskottet varför man inte kan ställa
            sig bakom miljöpartiets reservationer.
          </note>
          <note>
            Det var ju så väldigt lätt att ställa sig bakom dessa saker före
            valet. Det borde ju vara lika lätt i dag.
          </note>
          <note>
            Det är ju bara att trycka på de rätta voteringsknapparna.
          </note>
          <note type="speaker">
            Anf. 55 HANS DAU (m):
          </note>
          <note>
            Fru talman! Åsa Domeij börjar ta tillbaka vad hon har sagt. Hon
            menade att hon inte har sagt att motionen är jättebra. Jag antecknade
            i alla fall att hon sade att moderaternas förslag med skyddsklasser
            är jättebra.
          </note>
          <note>
            I mitt förra inlägg glömde jag att säga följande. Åsa
          </note>
          <note>
            Domeij frågade om vi skulle ha lättnader i fråga om nuvarande
            restriktioner. Jag tyckte att jag beskrev
          </note>
          <note>
            Blaikfjällsområdet på ett sådant sätt att där det nu finns restriktioner
            därför att man har tagit över ett för stort område skall man kunna
            ta bort det man har tagit till för mycket.
          </note>
          <note>
            Det sades att vi skulle fylla vår motion med innehåll. Den är
            redan fylld med innehåll. Jag vill ytterligare en gång betona
            att vi inom skyddsklass 1
          </note>
          <note>
            vill totalförbjuda skogsbruk. Det som står i reservation 9 är
            en självklarhet.
          </note>
          <note>
            Sedan kan jag kontra med följande fråga: Varför skall vi rösta
            på miljöpartiets reservationer om inte miljöpartiet röstar på
            våra reservationer, när våra reservationer enligt Åsa Domeij tydligen
            är lika bra?
          </note>
          <note type="speaker">
            Anf. 56 ANNIKA ÅHNBERG (v):
          </note>
          <note>
            Fru talman! Jag vet inte om innebörden i det som
          </note>
          <note>
            Åsa Domeij sade i sitt senaste inlägg var att miljöpartiet egentligen
            kräver att man helt skall upphöra med avverkningarna och sedan
            utreda.
          </note>
          <note>
            Det är väl i så fall det enda som kan innebära att man över huvud
            taget inte avverkar framgent. Jag har inte uppfattat miljöpartiets
            ställningstagande i utskottet på det sättet. Men jag kanske har
            missförstått det hela.
          </note>
          <note>
            Det är mycket möjligt att vårt förslag hade kunnat vara bättre.
            Vi har bemödat oss från utgångspunkten att det måste vara möjligt
            att förena en hög naturvårdsambition med ett skogsbruk. Det måste
            gå att bygga naturvårdsambitionen på de människors verksamhet
            som lever och bor i de här områdena.
          </note>
          <note>
            Då har vi kommit fram till ett förslag som i vissa delar är en
            kompromiss mellan naturvård och skogsbruk. Men, som jag och andra
            har sagt tidigare i den här debatten, det här handlar om konflikter
            som i konkreta ärenden i praktiken förmodligen alltid kommer att
            leda till att något intresse får vika. Det går inte att hitta
            en lösning som tillfredsställer alla olika intresseinriktningar
            i alla konkreta fall. Det tror jag att vi måste inse.
          </note>
          <note>
            Det som Åsa Domeij talar om när det gäller utrotningshotade arter
            är viktigt. Men vi kan inte bifalla en reservation som så direkt
            innebär att man alltid skall säga nej till avverkningar när vissa
            djur eller växter är utrotningshotade. I vissa fall kan faktiskt
            även människan i dessa områden vara en utrotningshotad art. Och
            då måste man kanske göra kompromisser som i mesta möjliga mån
            tillgodoser alla intressen.
          </note>
          <note type="speaker">
            Anf. 57 ÅSA DOMEIJ (mp):
          </note>
          <note>
            Fru talman! Jag vill påminna Annika Åhnberg om att hon och jag
            för ett år sedan tillsammans stod bakom en reservation om en moratorielag
            där vi ville att allt skogsbruk när det gäller kalavverkning skulle
            upphöra tills lämpliga föreskrifter för skogsbruket hade kommit
            fram. Nu går vi inte lika långt i år. Nu säger vi att ingen avverkning
            alls får förekomma i områden där det finns riktigt hotade arter.
            Jag tycker faktiskt att Annika Åhnberg med sitt senaste inlägg
            visar en mer negativ syn på naturvården än de andra partiernas
            företrädare här har gjort. Det är ju faktiskt ingen som har gått
            så långt som att påstå att det skulle vara ett större problem
            att människan skulle vara mer utrotningshotad som art än de arter
            som finns bara i detta området och inte någon annanstans i hela
            världen. Det tycker jag är ett mycket konstigt resonemang.
          </note>
          <note>
            Var är det då som vi vill upphöra med avverkningar redan nu?
            Det gäller på statens mark, tills föreskrifter har tagits fram,
            och det gäller där de här riktigt hotade arterna finns. Vi vill
            att skogsutredningen skall utreda det problem som gäller med de
            privata markägarna och att det skall ske snabbt, på ungefär tre
            månader, och att denna utredning skall ta fram lämpliga föreskrifter
            för detta område.
          </note>
          <note>
            Jag sade att idén med skyddsklasser var bra. Men det går inte
            att bara säga skyddsklass 1, 2 och 3 och inte tala om vad de skall
            innehålla och hur de skall definieras. Därför har jag föreslagit
            en typ av definition som jag tycker att moderaterna kunde ställa
            sig bakom. Jag undrar nämligen vad skyddsklass 1 är om man inte
            till skyddsklass 1
          </note>
          <note>
            räknar de områden där det verkligen finns många hotade arter.
            Det kan jag över huvud taget inte begripa. Det skulle vara intressant
            att få ett svar på det så småningom. Om det inte är möjligt att
            lämna det nu här i kammaren kanske jag kan få det senare.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            6 § Björnlandets och Djurö nationalparker
          </note>
          <note>
            Föredrogs
          </note>
          <note>
            jordbruksutskottets betänkande
          </note>
          <note>
            1990/91:JoU14 Björnlandes och Djurö nationalparker.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 8 §.)
          </note>
          <note>
            7 § Justitieombudsmännens redovisning av sin verksamhet till
            1990/91 års riksmöte m.m.
          </note>
          <note>
            Föredrogs
          </note>
          <note>
            konstitutionsutskottets betänkande
          </note>
          <note>
            1990/91:KU16 Justitieombudsmännens redovisning av sin verksamhet
            till 1990/91 års riksmöte m.m.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 8 §.)
          </note>
          <note>
            8 § Tilläggsbudget 1
          </note>
          <note>
            Föredrogs
          </note>
          <note>
            trafikutskottets betänkande
          </note>
          <note>
            1990/91:TU10 Tilläggsbudget I inom kommunikationsdepartementets
            område (prop.
          </note>
          <note>
            1990/91:25).
          </note>
          <note type="speaker">
            Anf. 58 RUNE THORÉN (c):
          </note>
          <note>
            Fru talman! I föreliggande ärende begär regeringen att riksdagen
            skall bevilja ett anslag på ca 7 milj.kr. Det skall användas till
            att göra vissa undersökningar i samband med byggandet av en eventuell
            Öresundsbro. Som är väl känt för denna kammare anser vi i centerpartiet
            inte att det skall byggas en Öresundsbro. Vi har inget emot att
            man gör vissa undersökningar som kan gälla t.ex.
          </note>
          <note>
            färjeförbindelserna eller en järnvägstunnel. Därför yrkar jag
            bifall till reservationen i betänkandet.
          </note>
          <note type="speaker">
            Anf. 59 VIOLA CLAESSON (v):
          </note>
          <note>
            Fru talman! Vänsterpartiet har under många år försökt att arbeta
            på det sättet att planerna på
          </note>
          <note>
            Öresundsbron skulle stoppas. Det finns flera partier i riksdagen
            som har samma uppfattning, även om vi ännu så länge är i minoritet.
          </note>
          <note>
            Jag skall inte hålla något längre tal för att framföra vår uppfattning
            om Öresundsbroprojektet, den bilbro som skulle medföra ännu mer
            bilism och ännu mer biltrafik och ännu mera utsläpp. Men jag skall
            läsa upp ett intressant citat ur min egen lilla artikelsamling
            i denna fråga. Artikeln fanns i tidningen Arbetet lördagen den
            14 januari 1984.
          </note>
          <note>
            Storstilt lyder rubriken: ''Så går 'supervägen' från
          </note>
          <note>
            Oslo till Paris''. Så står det :
          </note>
          <note>
            ''Planerna som vänder upp och ned på Sverige.
          </note>
          <note>
            Arbetet kan i dag avslöja de topphemliga planerna på ett av de
            största byggprojekten någonsin i modern tid!''
          </note>
          <note>
            Det handlar alltså om de västeuropeiska rundabordslobbyisternas
            planer på Scandinavian
          </note>
          <note>
            Link, inkl. Öresundsbroprojektet. Där framgår att den enmansutredning
            som regeringen hade tillsatt -- utredningsmannen är samme Lennart
          </note>
          <note>
            Johansson som har varit med i många
          </note>
          <note>
            Öresundsbroutredningar sedan dess -- inte hade en aning om dessa
            planer. Tvärtom höll han på att färdigställa i januari -84 en
            utredning som mynnade ut i ett förslag om att bron inte skulle
            byggas. Det var ett orealistiskt och alldeles för dyrt projekt.
          </note>
          <note>
            Det nämns inte särskilt mycket i dag om att det gick till på
            det viset. Däremot framgår av de artiklar som tidningen Arbetet
            var först med att publicera om
          </note>
          <note>
            Scandinavian Link och Öresundsbron att två departementssekreterare
            i Sverige var de enda förutom dåvarande kommunikationsministern
            som mot tystnadslöfte var invigda i dessa topphemliga planer som
            tidningen Arbetet skriver om.
          </note>
          <note>
            Det här visar på bristen på en debatt på riktigt sätt, en mer
            rättvisare debatt om vilka planer det egentligen handlade om,
            planer som skulle innebära att massbilismen skulle öka. Det ger
            också en liten inblick i hur det har sett ut genom åren.
          </note>
          <note>
            Vad det handlar om nu är ifall regeringen skall få ytterligare
            pengar att satsa på att utreda
          </note>
          <note>
            Öresundsbrofrågan. Vi har skrivit en motion i denna fråga och
            menar att det är fullständigt självklart att inga mer pengar skall
            satsas. Däremot skulle man mycket väl kunna satsa pengar på utredningar
            som handlar om att mera noga titta på miljökonsekvenserna av andra
            projekt som inte alstrar ytterligare biltrafik, t.ex. järnvägstunnel
            samt utvecklad och moderniserad färjetrafik. Det skulle vi kunna
            tänka oss, men det är inte detta det gäller här. Därför, fru talman,
            ber jag att få yrka bifall till reservationen i trafikutskottets
            betänkande TU10.
          </note>
          <note type="speaker">
            Anf. 60 BERTIL PERSSON (m):
          </note>
          <note>
            Fru talman! Eftersom de tidigare debattörerna har varit kortfattade,
            skall också jag vara det, men de kan inte få stå oemotsagda.
          </note>
          <note>
            Öresundsbron är södra Sveriges allra viktigaste fråga. Det är
            också viktigt för tillväxten i Sverige att vi har ytterligare
            ett tillväxtområde utanför axeln
          </note>
          <note>
            Stockholm--Arlanda--Uppsala. Området kring
          </note>
          <note>
            Öresund har resurser att bli Europas femte K-
          </note>
          <note>
            region. Här finns 4,5 miljoner invånare, och det finns tre universitet.
            Hade det varit öken, skog eller berg mellan Malmö och Köpenhamn,
            hade vi haft en väg där för länge sedan. Jag kan inte se att det
            är så märkvärdigt med grundvatten.
          </note>
          <note>
            Riksdagen är väldigt mycket 08-fixerad. Vad som sker i Skåne
            är man på lagom avstånd okunnigt välmenande om, men Stockholms
            ringleder eller
          </note>
          <note>
            Lidingöbron anses landet i övrigt inte ha något att göra med.
          </note>
          <note>
            Till Viola Claesson vill jag säga att all erfarenhet av den typ
            av brobyggande som det här gäller visar att broar ofta byggs i
            tron att de är till för den långväga trafiken. Men inom sex sju
            år har de blivit lokala förbindelselänkar.
          </note>
          <note>
            Apropå broresonemanget: Det är 17 kilometer mellan Malmö och
            Köpenhamn. Det är också 17
          </note>
          <note>
            kilometer mellan Malmö och Lund. Hade det varit något listigt
            med att forsla bilarna på tåg i en tunnel, skulle ni ha krävt
            att man rivit upp motorvägen mellan Malmö och Lund och borrat
            en tunnel och forslat bilarna på tåg där.
          </note>
          <note type="speaker">
            Anf. 61 RUNE THORÉN (c) replik:
          </note>
          <note>
            Fru talman! Jag skall försöka vara kortfattad. Från centerns
            sida kan vi tänka oss en järnvägstunnel, och i det sammanhanget
            vill jag ta upp kommunikationerna mellan Malmö och
          </note>
          <note>
            Köpenhamn. Vi vet att antalet bilar kommer att öka. Från miljösynpunkt
            är det naturligtvis bättre att ha en bra tågförbindelse, bl.a.
            lokaltåg. Det är viktigt också för Malmöregionen. Jag delar alltså
            uppfattningen att det inte bara får bli ett 08-
          </note>
          <note>
            resonemang. Därfår har vi från centern sagt att det är viktigt
            att satsa på en omfattande järnvägsutbyggnad och även vägutbyggnad
            i hela landet. Det kommer naturligtvis också
          </note>
          <note>
            Malmöregionen till del.
          </note>
          <note type="speaker">
            Anf. 62 VIOLA CLAESSON (v) replik:
          </note>
          <note>
            Fru talman! Det är typiskt när en moderat uttalar sig i detta
            sammanhang att hon eller han låtsas som om miljöproblemen över
            huvud taget inte existerar eller nonchalerar och avfärdar dem
            fullständigt.Vad vi har sagt är att kommunikationerna måste utvecklas
            i hela landet, men det skall vara miljövänliga transporter, som
            ju finns tillgängliga. Det finns teknik för både snabbare, bekvämare
            och miljövänligare transporter. Ändå talar moderaterna som om
            det bara är en tillväxt när det gäller bilism som kan räknas i
            en region. Så är alltså inte fallet.
          </note>
          <note>
            Här har man inte brytt sig om att på ett tillnärmelsevis sakligt
            och rejält sätt utreda frågan om en järnvägstunnel. Man har från
            början bestämt sig, vilket jag försökte åskådliggöra i mitt förra
            inlägg, att det är en bro vi skall ha. Det är inte bara rundabordsindustrialister
            som krävt detta som ett led i projektet Scandinavian Link utan
            också andra intressenter. Det är sådana intressenter som i likhet
            med moderaterna fullständigt struntar i om utstläppen från bilismen
            ökar och miljön förstörs.
          </note>
          <note>
            Den del av landet som det här handlar om tål inte mer av farliga
            utsläpp. Det vore bra om vi åtminstone fick det erkännandet av
            moderaterna och om de talade om hur problemen skall lösas.
          </note>
          <note type="speaker">
            Anf. 63 BERTIL PERSSON (m) replik:
          </note>
          <note>
            Fru talman! Om det i en fråga finns flera intressen och intressenter
            är det faktiskt klokt att väga dem mot varandra och inte bara
            se på frågan från en enda utgångspunkt, som kommunisterna envisas
            med att göra.
          </note>
          <note>
            Beträffande miljöfrågan skall jag säga att jag inte tycker att
            det här projektet är det angelägnaste miljöprojektet, men det
            är ett bra miljöprojekt därför att utsläppen från bron, med de
            katalysatorrenade bilar som vi då kommer att ha, kommer att minskas
            till hälften av vad nuvarande färjor släpper ut. Då skall man
            veta att det inte finns någon teknik tillgänglig för att rena
            utsläppen från färjorna till mer än 50 %, om det inte är en elfärja
            med sladd bakom. Dessutom får dessa sin el från någon annanstans.
          </note>
          <note>
            När det gäller vattengenomströmningen kommer det att bli en minskning
            med 0,5 %. En korrigering kan lätt göras genom muddring. Det behövs
            en bro för att vi skall få en bred förbindelse som lätt kan anpassas
            till nya och miljövänligare trafiktekniska lösningar i framtiden
            -- detta i stället för ett litet hål under vattnet.
          </note>
          <note type="speaker">
            Anf. 64 VIOLA CLAESSON (v) replik:
          </note>
          <note>
            Fru talman! Kort och gott vill jag bara uppmana
          </note>
          <note>
            Bertil Persson att litet mera noggrant -- eller kanske för första
            gången -- ta del av de utlåtanden och undersökningar som finns
            och som handlar om miljön.
          </note>
          <note type="speaker">
            Anf. 65 BERTIL PERSSON (m) replik:
          </note>
          <note>
            Fru talman! Jag försäkrar, Viola Claesson, att jag redan har
            gjort det. Dessutom vill jag påpeka att vi i Skåne exempelvis
            har lyckats minska svavelhalten i luften till en tredjedel av
            vad som gällde 1970.
          </note>
          <note>
            Vidare har kvävehalten halverats, och för närvarande är det bara
            15 % av svavelhalten i luften i Malmöregionen som är egenproducerad.
          </note>
          <note type="speaker">
            Anf. 66 ROY OTTOSSON (mp):
          </note>
          <note>
            Fru talman! I fråga om tilläggsbudgeten är knappt
          </note>
          <note>
            7 miljoner avsedda för utredningar och förberedelser beträffande
            en Öresundsbro. Men jag vill då framhålla att en lång rad motioner
            har väckts här i riksdagen, som ännu inte har behandlats och som
            handlar om just
          </note>
          <note>
            Öresundsförbindelserna. Den spontana reaktionen hos oss i miljöpartiet
            var naturligtvis att pengar inte borde anslås i en viss riktning
            innan riksdagen har fattat beslut om Öresundsförbindelserna.
          </note>
          <note>
            Riksdagen har alltså ännu inte fattat beslut om huruvida det
            skall vara en bro, en tunnel, en färjeförbindelse eller någonting
            annat.
          </note>
          <note>
            Vi väckte en motion, naturligtvis, för att den här frågan skulle
            bli uppmärksammad. Denna motion har utmynnat i en reservation,
            vilken jag yrkar bifall till.
          </note>
          <note>
            Ur miljösynpunkt är det uppenbarligen på det sättet att en bilbro
            skulle medföra mycket stora problem, i synnerhet om man vill hålla
            nere koldioxidutsläppen. En motorvägsbro av den storlek som det
            här handlar om skulle svälja närmare 70 000 fordon per dygn framemot
            mitten eller slutet av 90-talet. Det innebär enorma utsläpp.
          </note>
          <note>
            De siffror som återfinns i en del tidigare kalkyler är betydligt
            lägre. Men om man hör sig för hos vägverket och frågar vilken
            bedömning som där görs, får man till svar att det rör sig om höga
            siffror.
          </note>
          <note>
            Vidare påpekar vi i vår reservation att strömningsförhållandena
            i Öresund är oerhört viktiga för hela Östersjöns miljö. En del
            här i kammaren har kanske följt debatten om bron över
          </note>
          <note>
            Stora Bält, som man är på god väg att bygga. I det sammanhanget
            har det visat sig att tidigare gjorda beräkningar har ifrågasatts
            av expertis. Antagligen kommer den här bron att påverka mer än
            vad man tänkt sig.
          </note>
          <note>
            Det är bara att muddra, kan man kanske säga. Men problemet är
            att bottenslammet i
          </note>
          <note>
            Öresundsregionen, tyvärr, är förorenat av miljögifter. En muddring
            skulle innebära att miljögifterna rördes upp och spreds i vattnet.
            Det skulle, naturligtvis, bli en hel del miljöproblem.
          </note>
          <note>
            Det finns alltså mycket starka skäl för att vi måste klara kommunikationerna
            mellan Malmö och
          </note>
          <note>
            Köpenhamn på något annat sätt än just genom en bilbro. Kommunikationerna
            kan klaras genom en väl utbyggd färjetrafik, som kan renas till
            90 %
          </note>
          <note>
            enligt sjöfartsverkets egna uppgifter. Självfallet är en borrad
            järnvägstunnel också en variant, om man nu vill satsa på en sådan.
          </note>
          <note type="speaker">
            Anf. 67 BIRGER ROSQVIST (s):
          </note>
          <note>
            Fru talman! Den del av trafikutskottets betänkande nr10 som nu
            debatteras gäller ett mindre anslag som har begärts för viss utredningsverksamhet
            i samband med de diskussioner som förekommer om byggandet av en
            fast förbindelse över Öresund. Den frågan har diskuterats ur många
            synvinklar och från många håll. Ett av de argument som har framförts
            mot ett brobygge har gällt just miljöfrågorna. En vital del i
            den debatten har varit just frågor om vattengenomströmning och
            andra miljökonsekvenser. När man nu redogör för dessa saker och
            säger att man vill ytterligare undersöka konsekvenserna av ett
            brobygge bl.a. när det gäller vattengenomströmning, har utskottsmajoriteten
            ansett att detta är just vad som har efterlysts och vad som behövs
            innan beslut fattas i frågan. Något beslut om förbindelserna över
            Öresund har alltså ännu inte fattats. Vi tycker nog att det är
            bättre att först utreda för att sedan få ett förslag i den ena
            eller den andra riktningen. Alltså: först utreda och ta reda på
            konsekvenser och därefter ta ställning i sakfrågan.
          </note>
          <note>
            Fru talman! Jag yrkar bifall till utskottets hemställan.
          </note>
          <note type="speaker">
            Anf. 68 ROY OTTOSSON (mp):
          </note>
          <note>
            Fru talman! Utreda först och besluta sedan --
          </note>
          <note>
            javisst! Frågan om Öresundsförbindelserna har ju utretts mycket
            noggrant i ett stort antal omgångar.
          </note>
          <note>
            Men vad det handlar om när det gäller de här pengarna är direkta
            förhandlingar med danskarna för att det skall bli möjligt att
            snabbt få till stånd ett brobygge innan riksdagen har fattat beslut
            om att det skall vara en bro.
          </note>
          <note>
            Mot den bakgrunden måste jag fråga Birger
          </note>
          <note>
            Rosqvist: Är det verkligen lämpligt att gå in i direkta förhandlingar
            med danskarna innan riksdagen har fattat beslut i frågan?
          </note>
          <note type="speaker">
            Anf. 69 BIRGER ROSQVIST (s):
          </note>
          <note>
            Fru talman! Jag måste säga att jag anser det vara helt självklart
            att man innan beslut fattas -- och det kan då gälla såväl små
            som stora frågor --måste veta vad det är man egentligen beslutar
            och vilka konsekvenser fattade beslut får. Nu tillmötesgår man
            ju krav från de många människor som vill ha olika analyser av
            miljöpåverkan -- inte minst gäller det vattengenomströmningen.
            Det handlar alltså om ett förslag från regeringen, som innebär
            att det skall finnas möjligheter att genomföra önskade utredningar.
            I det läget finner jag inte att det finns skäl att gå emot ett
            sådant här förslag, för det handlar ju om just det som har efterfrågats.
            Det är detta önskemål som man tillmötesgår i de här förhandlingarna
            och i de utredningar som görs.
          </note>
          <note>
            Jag upprepar att jag tycker att det inte finns någon anledning
            att gå emot ett förslag av den här karaktären. Jag måste också
            säga att jag har svårt att förstå Roy Ottossons inställning i
            denna fråga.
          </note>
          <note>
            Alltså: först en utredning och fakta på bordet, därefter beslut
            -- åt vilket håll det sedan går får vi se den dag som beslut fattas.
          </note>
          <note type="speaker">
            Anf. 70 ROY OTTOSSON (mp):
          </note>
          <note>
            Fru talman! Vår invändning mot att dessa pengar anslås är att
            man direkt siktar på ett byggande av en bro. Det finns alltså
            en direkt koppling till ett brobygge.
          </note>
          <note>
            Allmänna utredningar beträffande miljöeffekter och olika förslag
            finns redan. Birger Rosqvist är ju socialdemokrat. Och ganska
            nyligen bestämde ju ni socialdemokrater er för en bro. Då måste
            ni ha ansett att frågan var tillräckligt utredd. Birger
          </note>
          <note>
            Rosqvist är alltså inte konsekvent här när han säger att detta
            behöver utredas ännu mera. Nej, de här pengarna är direkt avsedda
            till att få i gång ett brobygge så fort som möjligt och för att
            mer eller mindre ställa riksdagen inför faktum -- och detta innan
            riksdagen har fattat beslut om vilken typ av förbindelse som vi
            skall satsa på.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande jordbruksutskottets betänkanden JoU13,
            och JoU14, konstitutionsutskottets betänkande KU16 samt trafikutskottets
            betänkande TU10.
          </note>
          <note>
            Jordbruksutskottets betänkande JoU13
          </note>
          <note>
            Mom. 1 (överlämnande av delar av propositionen till skogspolitiska
            kommittén)
          </note>
          <note>
            Hemställan
          </note>
          <note>
            Utskottets hemställan -- som ställdes mot hemställan i reservation
            1 av Annika Åhnberg --
          </note>
          <note>
            bifölls med acklamation.
          </note>
          <note>
            Motivering
          </note>
          <note>
            Utskottets motivering -- som ställdes mot den i reservation 2
            av Marianne Samuelsson anförda motiveringen -- godkändes med acklamation.
          </note>
          <note>
            Mom. 2 (avslag på propositionen m.m.)
          </note>
          <note>
            Utskottets hemställan bifölls med 263 röster mot 12
          </note>
          <note>
            för yrkande 1 i motion Jo1 av Marianne Löfstedt samt motionerna
            Jo2 av Ulla Orring och Britta
          </note>
          <note>
            Bjelle och Jo6 av Karin Israelsson. 13 ledamöter avstod från
            att rösta.
          </note>
          <note>
            Mom. 2 i övrigt
          </note>
          <note>
            Utskottets hemställan bifölls.
          </note>
          <note>
            Mom. 5 (avgränsande områden, m.m.)
          </note>
          <note>
            Först biträddes utskottets hemställan med den ändring däri som
            föranleddes av bifall till yrkande
          </note>
          <note>
            1 i motion Jo4 av Sören Norrby m.fl. med 28 röster mot 19 för
            reservation 5 av Marianne Samuelsson.
          </note>
          <note>
            248 ledamöter avstod från att rösta.
          </note>
          <note>
            Härefter biträddes reservation 4 av Sven Eric
          </note>
          <note>
            Lorentzon m.fl. med 59 röster mot 46 för utskottets hemställan
            med den ändring däri som föranleddes av bifall till yrkande 1
            i motion Jo4 av Sören Norrby m.fl. 190 ledamöter avstod från att
            rösta.
          </note>
          <note>
            Slutligen bifölls utskottets hemställan med 174
          </note>
          <note>
            röster mot 56 för reservation 4 av Sven Eric
          </note>
          <note>
            Lorentzon m.fl. 57 ledamöter avstod från att rösta.
          </note>
          <note>
            Mom. 6 (skogsbruksplaner)
          </note>
          <note>
            Utskottets hemställan -- som ställdes mot reservation 6 av Sven
            Eric Lorentzon m.fl. -- bifölls med acklamation.
          </note>
          <note>
            Mom. 7 (fördjupad verksamhetsplanering)
          </note>
          <note>
            Utskottets hemställan bifölls med 257 röster mot 19
          </note>
          <note>
            för reservation 8 av Marianne Samuelsson. 18
          </note>
          <note>
            ledamöter avstod från att rösta.
          </note>
          <note>
            Mom. 9 (restriktioner för domänverket)
          </note>
          <note>
            Först biträddes reservation 10 av Annika Åhnberg med 26 röster
            mot 18 för reservation 11 av
          </note>
          <note>
            Marianne Samuelsson. 250 ledamöter avstod från att rösta.
          </note>
          <note>
            Härefter bifölls utskottets hemställan med 250
          </note>
          <note>
            röster mot 18 för reservation 10 av Annika
          </note>
          <note>
            Åhnberg. 24 ledamöter avstod från att rösta.
          </note>
          <note>
            Mom. 12 (ersättningsmark)
          </note>
          <note>
            Utskottets hemställan bifölls med 152 röster mot
          </note>
          <note>
            138 för reservation 13 av Karl Erik Olsson m.fl. 5
          </note>
          <note>
            ledamöter avstod från att rösta.
          </note>
          <note>
            Mom. 18 (särskilda anpassningsvillkor m.m.)
          </note>
          <note>
            Utskottes hemställan bifölls med 226 röster mot 28
          </note>
          <note>
            för yrkandena 2 och 9 i motion Jo4 av Sören Norrby m.fl. 40 ledamöter
            avstod från att rösta.
          </note>
          <note>
            Mom. 25 (stärkande av miljövårdsenheterna)
          </note>
          <note>
            Utskottets hemställan bifölls med 232 röster mot 56
          </note>
          <note>
            för reservation 20 av Annika Åhnberg och
          </note>
          <note>
            Marianne Samuelsson. 7 ledamöter avstod från att rösta.
          </note>
          <note>
            Mom. 26 (regionalpolitiska åtgärder)
          </note>
          <note>
            Utskottets hemställan bifölls med 259 röster mot 28
          </note>
          <note>
            för reservation 21 av Bengt Rosén och Sören
          </note>
          <note>
            Norrby. 5 ledamöter avstod från att rösta.
          </note>
          <note>
            Mom. 28 (överförande av mark från domänverket till naturvårdsfonden)
          </note>
          <note>
            Utskottets hemställan bifölls med 208 röster mot 80
          </note>
          <note>
            för reservation 23 av Karl Erik Olsson m.fl. 5
          </note>
          <note>
            ledamöter avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls
          </note>
          <note>
            Jordbruksutskottets betänkande JoU14
          </note>
          <note>
            Utskottets hemställan bifölls.
          </note>
          <note>
            Konstitutionsutskottets betänkande KU16
          </note>
          <note>
            Utskottets hemställan bifölls.
          </note>
          <note>
            Trafikutskottets betänkande TU10
          </note>
          <note>
            Mom. 1 (utredningar)
          </note>
          <note>
            Utskottets hemställan bifölls med 219 röster mot 72
          </note>
          <note>
            för reservationen av Elving Andersson m.fl. 2
          </note>
          <note>
            ledamöter avstod från att rösta.
          </note>
          <note>
            Mom. 2
          </note>
          <note>
            Utskottets hemställan bifölls.
          </note>
          <note>
            9 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 6 december
          </note>
          <note type="speaker">
            1990/91:114 av Margitta Edgren (fp) till civilministern om folk-
            och bostadsräkningen:
          </note>
          <note>
            Sverige har just genomfört FoB-90. Det har skett under livlig
            debatt i massmedia med inlägg från många olika individer med olika
            utgångspunkter och olika kunskaper. Det mest uppmärksammade inlägget
            gjordes, enligt min uppfattning, av Jan
          </note>
          <note>
            Ewers. Ewers som är datalagsexpert bl.a. åt regeringen menade
            att Europarådets rekommendation och konvention som undertecknats
            av Sverige tar över svenska FoB-
          </note>
          <note>
            lagen.
          </note>
          <note>
            Även datainspektionens generaldirektör menar att
          </note>
          <note>
            DI aldrig skulle godkänt att forskningsregister med så luddigt
            argument som ''forskning''. Hon säger att enligt DI skall ett
            personregister preciseras så att det framgår vilken speciell forskning
            som skall göras med hjälp av registret.
          </note>
          <note>
            För att förstå vad DIs generaldirektör syftar på citerar jag
            lagen om Folk och bostadsräkning 1990.
          </note>
          <note>
            Den säger: ''en allmän folk- och bostadsräkning skall företas
            år 1990 för att framställa statistik för samhällsplanering, forskning
            och allmän information. De genom den allmänna folk- och bostadsräkningen
            insamlade uppgifter får inte användas för andra ändamål än det
            som anges i första stycket''.
          </note>
          <note>
            Flera problem har visat sig i samband med FoB-90:
          </note>
          <note>
            Ett är, att många, många svenskar vägrar, uppgifter i december
            -90 säger att ca 700 000 ej fyllt i och skickat in blanketten.
            Ett annat problem är att många uppger sig ha förvanskat sina uppgifter,
            satt kryssen litet hipp som happ. Andra har förfalskat sina personnummer.
          </note>
          <note>
            Ett ytterligare problem borde vara att Stockholms stad, av ekonomiska
            skäl, har vägrat att anvisa de pengar som skulle behövas för att
            fullfölja FoB-90.
          </note>
          <note>
            Utan stockholmarnas uppgifter torde hela FoB-90
          </note>
          <note>
            snedvridas.
          </note>
          <note>
            Vid en frågestund i riksdagen menade civilministern att den minskande
            tilliten till FoB-90, manifesterad genom minskande villighet att
            fylla i blanketten, bero på att ''villoläror'' spritts. Det är
            väl klart att det finns medborgare som ryckts med av den allmänna
            oviljan mot FoB-90 men knappast
          </note>
          <note>
            700 000. Enligt min uppfattning är det snarare ett tydligt tecken
            på medborgarnas bristande tilltro till datainsamlingens nödvändighet
            och till möjligheterna att få sekretess för de uppgifter man lämnar.
          </note>
          <note>
            Med anledning av ovanstående vill jag fråga:
          </note>
          <note>
            1. Vilka svar kan civilministern ge med anledning av påståendet
            om FoB-90s relation till
          </note>
          <note>
            Europakonventionen?
          </note>
          <note>
            2. Är det enligt ministerns uppfattning i överensstämmelse med
            datalagen att samla in uppgifter för forskning utan att precisera
            ändamålet med forskningen?
          </note>
          <note>
            3. Vad kommer det att innebära för FoBs användbarhet som underlag
            för samhällsplanering, forskning och allmän information att bortfallet
            troligtvis blir stort eller att lämnade uppgifter förvanskats?
          </note>
          <note>
            4. Hur kommer utfallet av FoB-90 att påverka eventuella förslag
            till folkbokföringar under åren framöver?
          </note>
          <note>
            5. Menar civilministern verkligen att alla de medborgare som
            inte skickat in sina blanketter korrekt ifyllda är offer för ''villoläror''?
            Om inte, hur ämnar civilministern öka tilliten hos medborgarna
            för den datainsamling som bedöms nödvändig?
          </note>
          <note>
            10 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 6 december
          </note>
          <note type="speaker">
            1990/91:286 av Olle Östrand (s) till socialministern om sjuktransporter
            med helikopter:
          </note>
          <note>
            Frågan om akuta sjuktransporter med helikoptrar har behandlats
            i riksdagen vid åtskilliga tillfällen.
          </note>
          <note>
            Bl.a. har riksdagen såväl 1986 som 1989 som sin mening givit
            regeringen till känna att frågan om luftburna sjuktransporter
            måste föras fram till en lösning.
          </note>
          <note>
            I den budgetproposition (prop. 1989/90:100 bil. 7
          </note>
          <note>
            s. 110--111) som avlämnades i januari i år anförs att en särskild
            förhandlingsdelegation tillkallats med uppgift bl.a. att träffa
            erforderliga avtal om helikoptrar för sjuktransporter. För statens
            del beräknades ett engångsbelopp om 75 milj.kr. I
          </note>
          <note>
            propositionen angavs också att regeringen skulle återkomma till
            riksdagen med en ändring i hälsooch sjukvårdslagen i sådan tid
            att lagändringen kan träda i kraft den 1 juli 1991. Ännu har emellertid
            inte någon proposition i ärendet lagts fram.
          </note>
          <note>
            Med hänvisning till ovanstående vill jag fråga socialministern:
          </note>
          <note>
            När ämnar regeringen förelägga riksdagen den aviserade propositionen?
          </note>
          <note>
            1990/91:287 av Lena Öhrsvik (s) till statsrådet
          </note>
          <note>
            Bengt Lindqvist om invandrarbarns svenskspråksträning i förskolan:
          </note>
          <note>
            För invandrarnas delaktighet i det svenska samhället är kunskaper
            i vårt språk av avgörande betydelse. När det gäller vuxna har
            vi välordnad svenskundervisning. Men har vi tillräckligt funderat
            över de mindre barnen? Man har konstaterat att det inte räcker
            med att vara tillsammans med svensktalande barn och personal i
            förskolan för att kunna förstå. Särskild stimulans och träning
            behövs.
          </note>
          <note>
            Därför vill jag fråga statsrådet Bengt Lindqvist:
          </note>
          <note>
            Vilka åtgärder ämnar regeringen vidta för att invandrarbarn i
            förskolan skall få bättre möjligheter till träning i svenska språket?
          </note>
          <note type="speaker">
            1990/91:288 av Margit Gennser (m) till civilministern om insynen
            i kommunala bolag:
          </note>
          <note>
            Stockholms stad behandlar för närvarande förslag om att lägga
            samman alla av kommunen ägda bolag i en koncern. En sådan åtgärd
            skapar en rad problem som kommunallagsutredningen i ringa utsträckning
            uppmärksammat. I
          </note>
          <note>
            Landstingsrevisorernas tjänsteutlåtande avseende förslag till
            ny kommunallag tas däremot hithörande problem upp. Revisionskontoret
            förordar att 13 §
          </note>
          <note>
            tredje stycket får ett tillägg om koncernredovisning.
          </note>
          <note>
            Som motiv för tilläggen anges att kommunen har ett ekonomiskt
            ansvar för verksamheten vare sig den bedrivs i bolags- eller förvaltningsform.
            Varje kommunalt bolag har ett kommunalt syfte som är grunden för
            dess existens. Revisionen bör därför pröva om verksamheten inom
            bolaget eller en koncern av bolag drivs så att det kommunala syftet
            uppnås. Koncernbildningar kan dess värre försvåra insynen i den
            kommunala verksamhet som drivs inom koncernen. Detta bör motverkas
            genom lagstiftning.
          </note>
          <note>
            Med hänvisning till vad som ovan anförts ber jag att få ställa
            följande fråga till civilministern:
          </note>
          <note>
            Avser statsrådet att medverka till att insynen i kommunala bolag
            eller koncernbildningar enligt ovan förbättras i förhållande till
            dagsläget?
          </note>
          <note type="speaker">
            1990/91:289 av Ulf Melin (m) till utbildningsministern om Erasmus-stipendiater:
          </note>
          <note>
            EGs ministerråd beslutade nyligen att Erasmusprogrammet skall
            öppnas för Efta-länderna. Det är glädjande. Om förhandlingarna,
            vilket vi hoppas, går väl kommer de första svenska studenterna
            att kunna åka ut i Europa på Erasmus-stipendier hösten 1992.
          </note>
          <note>
            Men medaljen har en baksida. Om svenska studenter skall ut i
            Europa så kommer det också europeiska studenter hit och det är
            en uppenbar risk att det kommer att bli problem för dessa. I vårt
            land härskar det en oerhörd byråkrati kring uppehållstillstånden,
            som skall beviljas av invandrarverket. Med de långa handläggningstider
            som råder så är det troligt att studenten för länge sedan har
            gett upp hoppet om att få studera i
          </note>
          <note>
            Sverige, när han/hon äntligen erhåller ett tillstånd.
          </note>
          <note>
            Det andra problemet är studentbostäderna eftersom dessa är en
            bristvara på våra universitetsorter.
          </note>
          <note>
            Med anledning av ovanstående vill jag fråga utbildningsministern:
          </note>
          <note>
            Vilka åtgärder avses att vidtagas för att underlätta för utländska
            studenter att studera i Sverige på
          </note>
          <note>
            Erasmus-stipender?
          </note>
          <note type="speaker">
            1990/91:290 av Eva Goe s (mp) till industriministern om säkerheten
            vid kärnteknisk hantering:
          </note>
          <note>
            ''Det allvarligaste felet någonsin'' skedde i november i forskningsreaktor
            R2, Studsvik, enligt
          </note>
          <note>
            Bengt Pettersson på SKI. Vid en rutinkontroll avslöjades att
            två av sex styrstavar som används för att snabbstoppa reaktorn
            inte fungerade. Han påpekade att det är allvarligt med så stora
            brister i en väsentlig säkerhetsfunktion. ''Att styrstavarna kärvar
            emellanåt händer, men det är dock ovanligt att skadorna drabbar
            fler än en åt gången'', säger
          </note>
          <note>
            Börje Nilsson på Studsvik. Styrstavarna reglerar kärnklyvningen
            i reaktorn och används för att stänga av den.
          </note>
          <note>
            Nästan samtidigt hände en olycka i Västerås vid transport av
            uranhexafluorid till kärnbränslefabriken, då tre tunga behållare
            föll från en lastbil. Vad hade hänt om en brand uppstått och uranhexafluoriden
            övergått i gasformigt tillstånd på grund av en kollision?
          </note>
          <note>
            Hur har industriministern och industridepartementet följt upp
            dessa incidenter och säkerheten vid kärnteknisk hantering över
            huvud taget!
          </note>
          <note>
            11 § Kammaren åtskildes kl. 16.32.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m.
          </note>
          <note>
            5 § anf. 19 (delvis) och
          </note>
          <note>
            av förste vice talmannen därifrån till sammanträdets slut.
          </note>
        </div>
      </body>
    </text>
  </TEI>
</teiCorpus>
