<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199091</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199091</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199091--83</head>
          <docDate when="1991-03-21 00:00:00">1991-03-21 00:00:00</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 15 mars.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1990/91:123 till kulturutskottet
          </note>
          <note>
            Förslag
          </note>
          <note>
            1990/91:15, 16 och 18 till konstitutionsutskottet
          </note>
          <note>
            Motionerna
          </note>
          <note>
            1990/91:K36 till konstitutionsutskottet
          </note>
          <note>
            1990/91:Ub177 till utbildningsutskottet
          </note>
          <note>
            3 § Förnyad behandling av köp av persontrafik på järnväg
          </note>
          <note>
            Föredrogs
          </note>
          <note>
            trafikutskottets betänkande
          </note>
          <note>
            1990/91:TU33 Köp av persontrafik på järnväg
          </note>
          <note>
            (förnyad behandling) (prop. 1990/91:100 delvis).
          </note>
          <note>
            Kammaren biföll utskottets framställning om att betänkandet skulle
            avgöras efter endast en bordläggning.
          </note>
          <note type="speaker">
            Anf. 1 HUGO BERGDAHL (fp):
          </note>
          <note>
            Herr talman! Riksdagen återremitterade i går trafikutskottets
            betänkande 19 för förnyad behandling i trafikutskottet främst
            när det gäller delen banunderhållet. Utskottet har behandlat frågan.
            Majoriteten, alltså socialdemokrater och moderater, har ställt
            sig helt kallsinniga till alla förändringar och klarlägganden
            när det gäller till vem och i vilken omfattning det ekonomiska
            ansvaret skall vara fördelat. Tidigare beslut i trafikutskottet
            ligger sålunda fast. Strupgreppet om inlandsbanans framtid är
            därmed taget. Det säger jag mot bakgrund av att de 18 kommuner
            som varit intresserade av att överta denna trafik har meddelat
            att de icke är intresserade av detta med den lösning socialdemokraterna
            och moderaterna föreslår.
          </note>
          <note>
            Vi har från folkpartiet liberalernas sida hela tiden hävdat att
            man borde ordna så att SJ skulle överta trafikansvaret även under
            det kommande året och att man under tiden skulle diskutera och
            förhandla sig fram till en bra och hållbar lösning när det gäller
            persontrafiken på inlandsbanan.
          </note>
          <note>
            Mot denna bakgrund vill jag bara än en gång vädja till riksdagens
            ledamöter att ta ett rejält ansvar för inlandsbanans framtid.
          </note>
          <note>
            Därmed yrkar jag bifall till reservation 4.
          </note>
          <note type="speaker">
            Anf. 2 RUNE THORÉN (c):
          </note>
          <note>
            Herr talman! Jag ber först att få yrka bifall till reservationerna
            1, 4 och 5 i trafikutskottets betänkande 33.
          </note>
          <note>
            Kammaren beslöt i går att återförvisa ärendet till trafikutskottet
            för förnyad behandling. Nu har vi det här igen i oförändrat skick.
            Återremissen begärdes med anledning av att det var oklart i utskottets
            tidigare handling om vem som skulle stå för banunderhållet och
            hur stora delar resp. part i så fall skall stå för. Någon klarhet
            i detta har inte vunnits från utskottets sida. Däremot har det
            blivit helt klarlagt under tiden att Inlandskommunerna
          </note>
          <note>
            Ekonomisk Förening inte har möjlighet att stå för något banunderhåll.
            Skulle så erfordras är det stor risk att pesontrafiken på järnväg
            läggs ned och att trafiken i stället övergår till buss.
          </note>
          <note>
            Detta har redovisats till samtliga utskottsledamöter i ett brev
            som vi fick var och en under gårdagen innan vi behandlade det
            återremitterade ärendet.
          </note>
          <note>
            Dessutom har vi via telefax fått ytterligare uppgifter i liknande
            riktning. Ingen kan alltså säga efteråt att vi inte hade en aning
            om att man inte ansåg sig ha råd att även stå för banunderhållet.
          </note>
          <note>
            Från centerns sida tycker vi -- som jag också framhöll i gårdagens
            debatt -- att det är staten som skall stå för banunderhållet.
            SJ eller annan entreprenör som har att svara för trafiken bör
            i vanlig ordning betala banavgifter. Men tyvärr är det väl som
            tidigare att såväl socialdemokrater som moderater inte heller
            nu är främmande för att övervältra kostnaderna på kommuner och
            landsting. I det här fallet föreligger dessutom risk att persontrafiken
            i sin helhet på banan läggs ned.
          </note>
          <note>
            Det går inte att komma ifrån att det är en viss symbolik i att
            samtidigt som man tar död på inlandsbanan beslutar man om en ny
            inlandsväg från Göteborg upp till Karesuando.
          </note>
          <note>
            Regeringens järnvägsfientliga politik har åter skördat ett offer.
            Man sköter nedläggningen med hjälp av moderaterna och lägger skulden
            på kommunerna, eftersom det blir de som så småningom kommer att
            finna att man inte har fått de ekonomiska förutsättningarna att
            driva en tågtrafik på inlandsbanan.
          </note>
          <note>
            Rätt skött kunde detta gått bra i stället. Såväl vi som företräder
            minoriteten som inlandsbanekommunerna ville låta SJ köra trafiken
            ett år till. Under tiden kunde inlandskommunerna tagit in anbud
            och fått fram vem som kunde köra till lägsta kostnad. Banverket
            kunde ha stått för banunderhållet med biträde av kommunerna i
            arbetet med att söka billigast möjliga entreprenör.
          </note>
          <note>
            Men se det gick inte. Man hade bestämt sig såväl från socialdemokraterna
            som ifrån moderaterna.
          </note>
          <note>
            Det extra sammanträde som trafikutskottet hade i går blev bara
            en formalitet. Någon vilja från majoriteten att medverka till
            ett bättre resultat förelåg inte.
          </note>
          <note>
            Men gå nu inte ut och ge sken av att ni räddat inlandsbanan!
          </note>
          <note>
            Nej, den medicinblandning av konkurrensutsatt moderat marknadsekonomi
            och socialdemokratisk osolidaritet som majoriteten har ordinerat
            inlandsbanan kommer inte att ha någon hälsosam påverkan.
          </note>
          <note>
            Ett majoritesbeslut enligt reservationerna ger däremot inlandsbanetrafiken
            en fortsatt chans.
          </note>
          <note>
            Därför ber jag, herr talman, att slutligen återupprepa mitt bifallsyrkande
            till reservationerna nr 1, 4 och 5.
          </note>
          <note type="speaker">
            Anf. 3 VIOLA CLAESSON (v):
          </note>
          <note>
            Herr talman! När jag fick igenom mitt återremissyrkande om inlandsbanan
            i går hade jag vissa förväntningar på utskottets majoritet och
            för banans framtid. Men förväntningarna tog s- och mmajoriteten
            död på ovanligt snabbt. Det visade sig t.o.m. att majoriteten
            redan hade tryckt upp sitt nya betänkande, en kopia på det gamla,
            redan innan trafikutskottets sammanträde ens hade börjat.
          </note>
          <note>
            Det vi skulle diskutera var om inlandsbanan enligt majoriteten
            skulle få en förändrad och degraderad status. Mitt återremissyrkande
            innebar också att utskottet skulle klarlägga om majoriteten och
            riksdagen hade befogenheter att driva igenom den helt nya principen
            att en trafikutövare skall tvingas betala för investeringar i
            en bana som det statliga banverket har ansvaret för.
          </note>
          <note>
            Clarkson medgav att deras förslag innebär att
          </note>
          <note>
            ''stumpar'' av inlandsbanan ges en ny status, men samtidigt påstås
            att banan fortfarande är under banverkets -- statens -- ansvar.
          </note>
          <note>
            Inlandskommunerna Ekonomisk Förening (IEF)
          </note>
          <note>
            har hela tiden ansett att banverkets kostnadsberäkning för det
            framtida banunderhållet varit överdrivna.
          </note>
          <note>
            Det är med hänvisning till detta som majoriteten i utskottet
            hävdar att det då inte är mer än rätt att
          </note>
          <note>
            IEF också måste stå för baninvesteringarna! Rolf
          </note>
          <note>
            Clarkson och Birger Rosqvist vek alltså inte en millimeter från
            sin hårda linje. Och detta trots att de två är helt medvetna om
            att kommunerna klart sagt ifrån att villkoren är omöjliga -- att
            de inte med rekordkort varsel både kan åta sig att driva persontrafik
            och dessutom betala banunderhållet.
          </note>
          <note>
            Jag tycker det är pinsamt om riksdagens ledamöter inte genomskådar
            cynismen i det förslag som
          </note>
          <note>
            Clarkson och Rosqvist gått i spetsen för. Men ännu värre är den
            brist på civilkurage som de socialdemokratiska och moderata motionärerna
            avslöjar om de i omröstningen viker sig för trafikutskottets majoritet.
          </note>
          <note>
            På hemmaplan har de fått publicitet och sympatier för att de
            påstått att de vill rädda inlandsbanan. Det är inte svårt att
            gissa vad opinionen har att säga om de nu röstar emot sina egna
            goda förslag i stället för att stödja oss som reserverat oss till
            förmån för inlandsbanan samt våra egna och deras motioner.
          </note>
          <note>
            Jag anser att det står helt klart att socialdemokrater i allians
            med moderater har haft sin uppfattning klar ända sedan regeringen
            gick ut med sitt krispaket förra året: att inlandsbanetrafiken
            är alldeles för obetydlig med deras mått mätt för att den skall
            få leva kvar. Ändå har trafiken på banan alla möjligheter att
            utvecklas om den bara får chansen.
          </note>
          <note>
            Jag vädjar till ledamöterna att besinna sitt ansvar för Nordens
            intressantaste järnvägsbana. Ställ upp för inlandsbanan -- i morgon
            kan det faktiskt vara för sent!
          </note>
          <note>
            Vänsterpartiet stödjer samtliga reservationer i betänkandet som
            vi undertecknat. Jag ber att få yrka bifall till reservationerna
            nr 2 om 282 miljoner utöver regeringens förslag till köp av persontrafik,
            nr 4 -- den gemensamma reservationen om inlandsbanan, nr 5 om
            upprustningen och statens ansvar för banan, samt nr 14 som handlar
            om särskilda anslag för en utbyggnad av
          </note>
          <note>
            Västerdalsbanan och drift av trafiken.
          </note>
          <note type="speaker">
            Anf. 4 KJELL DAHLSTRÖM (mp):
          </note>
          <note>
            Herr talman! De små inlandskommunerna kan inte för sin livsnerv,
            inlandsbanan -- i ett nytt uppbyggnadsskede -- själva klara de
            totala bankostnaderna. Det har man bl.a. genom sin aktiva förening
            Inlandskommunerna Ekonomisk
          </note>
          <note>
            Förening klart deklarerat.
          </note>
          <note>
            I ett meddelande efter kammardebatten i går vädjar Inlandskommunerna
            Ekonomisk Förening att riksdagen uttalar sig för att nuvarande
            trafikering med SJ förlängs åtminstone över sommaren 1991. Vidare
            har IEF deklarerat sig ha möjligheter att upphandla betydligt
            billigare banunderhåll än det SJ offererar. Detta går moderaterna
            och socialdemokraterna blankt emot.
          </note>
          <note>
            Utskottsmajoriteten har fått ytterligare en möjlighet genom återförvisningen
            i kammaren i går att tänka över sin inlandspolitik och eventuellt
            ansluta sig till de fyra partier som här reellt värnar om inlandsbanan.
          </note>
          <note>
            Man har inte tagit chansen. Socialdemokraternas och moderaternas
            SM i svensk politik innebär att inlandets möjliga kulturella och
            turistiska pulsåder kanske försvinner -- mot alla engagerade krafters
            vilja. Stödet för inlandsbanans bevarande finns i hela landet.
            Det kan jag intyga. Jag har upplevt ett uppseendeväckande starkt
            engagemang för inlandsbanan ända hemma i Skåne.
          </note>
          <note>
            Väljarna måste nu ta aktiv ställning till vilka politiker de
            röstar fram. Vid trafikutskottets överläggning i går talade alla
            sex ledamöter i folkpartiet, centern, vänsterpartiet och miljöpartiet
            de gröna för bankostnadsstöd enligt IEFs begäran och 1988 års
            trafikpolitiska beslut i kammaren.
          </note>
          <note>
            Reellt för nedläggning av inlandsbanan talade enbart ordföranden,
            mästerlotsen och socialdemokraten Birger Rosqvist från
          </note>
          <note>
            Oskarshamn och direktören och moderaten Rolf
          </note>
          <note>
            Clarkson från Helsingborg. Vi begärde därför votering när dessa
            ledamöter sade sig tala för majoriteten med yrkandet att fastställa
            det betänkande som debatterades i går.
          </note>
          <note>
            Mot verkliga möjligheter att driva trafik på inlandsbanan ens
            i sommar röstade således, förutom nämnda Rosqvist och Clarkson,
            socialdemokraten Ove Karlsson från Malungsfors, socialdemokraten
            Olle Östrand från Söderhamn, socialdemokraten Sven-Gösta Lignell
            från Skövde, moderaten Görel Bohlin från Sigtuna, socialdemokraten
            Margit Sandéhn från Ystad -- hon kämpar för vagnslasttrafiken
            till Malmö --, socialdemokraten Sten-Ove Sundström från Luleå,
            moderaten Sten Andersson i Malmö, socialdemokraten Jarl Lander
            från Torsby och socialdemokraten Yngve Wernersson från
          </note>
          <note>
            Västerås.
          </note>
          <note>
            Mot deras tysta nedläggningsbeslut står i bjärt kontrast exempelvis
            socialdemokraten Leo
          </note>
          <note>
            Perssons fina anförande här i går. Leo Persson är för övrigt
            från Idre.
          </note>
          <note>
            Demokratin har sin gång, herr talman. Vi närmar oss inte bara
            en underbar sommar i Norrlands vidsträckta inland och fjällvärld,
            utan vi närmar oss också en spännande valrörelse.
          </note>
          <note>
            Det är viktigt för alla väljare att nu notera hur landets största
            partier kör över folkviljan och tar ställning i valet för eller
            emot en sådan politik.
          </note>
          <note>
            Herr talman! Jag står liksom våra talare i går bakom alla de
            reservationer som är undertecknade av oss. Framför allt vill jag
            betona den fyrpartireservation som är huvudalternativ till socialdemokraternas
            och moderaternas nedläggningspolitik.
          </note>
          <note type="speaker">
            Anf. 5 ROLF CLARKSON (m):
          </note>
          <note>
            Herr talman! I utskottsordförandens frånvaro har jag som vice
            ordförande i trafikutskottet övertagit hans plats på talarlistan.
          </note>
          <note>
            Jag yrkar bifall till hemställan i trafikutskottets betänkande
            33, som handlar om köp av persontrafik på järnväg och som utskottet
            avgivit sedan ärendet återförvisats till utskottet.
          </note>
          <note>
            Motiveringen för utskottets hemställan återfinns i det i går
            behandlade betänkandet nr 19.
          </note>
          <note>
            Jag vill till detta tillägga, herr talman, att majoritetsbeslutet
            innebär att förhandlingar med de berörda trafikhuvudmännen och
            kommunerna upptas. Det vore mycket beklagligt om man redan i dag
            sade nej till sådana förhandlingar, som ju faktiskt inrymmer väldigt
            stora möjligheter. Ingen kan i dag precisera vem som skall betala
            vad, och det finns alltså en uppenbar möjlighet att förhandlingsvägen
            nå en lösning som alla kan acceptera.
          </note>
          <note>
            Överläggningen var härmed avslutad.
          </note>
          <note>
            Beslut om samlad votering
          </note>
          <note>
            Beträffande de på föredragningslistan närmast upptagna ärendena,
            justitieutskottets betänkanden
          </note>
          <note>
            JuU15 och JuU16, beslöt kammaren på förslag av tredje vice talmannen
            medge att de fick företas till avgörande i ett sammanhang sedan
            debatten i alla dessa ärenden avslutats.
          </note>
          <note>
            Beslut
          </note>
          <note>
            Mom. 1 (köp av trafik, exkl. inlandsbanan)
          </note>
          <note>
            Utskottets hemställan -- som ställdes mot dels reservation 1
            av Elving Andersson och Rune
          </note>
          <note>
            Thorén, dels reservation 2 av Viola Claesson --
          </note>
          <note>
            bifölls med acklamation.
          </note>
          <note>
            Mom. 2 (inlandsbanan)
          </note>
          <note>
            Utskottets hemställan bifölls med 194 röster mot
          </note>
          <note>
            97 för reservation 4 av Elving Andersson m.fl.
          </note>
          <note>
            Mom. 3 (upprustning av inlandsbanan)
          </note>
          <note>
            Utskottets hemställan bifölls med 228 röster mot
          </note>
          <note>
            61 för reservation 5 av Elving Andersson m.fl.
          </note>
          <note>
            Mom. 12 (Västerdalsbanan)
          </note>
          <note>
            Utskottets hemställan bifölls med 271 röster mot
          </note>
          <note>
            20 för reservation 14 av Viola Claesson.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            4 § Beslut rörande utskottsbetänkanden som slutdebatterats den
            20 mars
          </note>
          <note>
            Företogs till avgörande näringsutskottets betänkanden 1990/91:NU23,
            NU24, NU26 och
          </note>
          <note>
            NU27 samt skatteutskottets betänkande SkU14
          </note>
          <note>
            (beträffande debatten i dessa ärenden, se prot. 82).
          </note>
          <note>
            Näringsutskottets betänkande NU23
          </note>
          <note>
            Mom. 2 (undersökningsverksamheten vid Sveriges geologiska undersökning)
          </note>
          <note>
            Mittnordenprojektet
          </note>
          <note>
            Utskottets hemställan bifölls med 185 röster mot
          </note>
          <note>
            106 för reservation 2 av Hadar Cars m.fl. i motsvarande del.
            1 ledamot avstod från att rösta.
          </note>
          <note>
            Den maringeologiska verksamheten
          </note>
          <note>
            Utskottets hemställan bifölls med 155 röster mot
          </note>
          <note>
            137 för reservation 2 av Hadar Cars m.fl. och reservation 3 av
            Roland Larsson och Kjell Ericsson i motsvarande delar.
          </note>
          <note>
            Utskottets hemställan i övrigt
          </note>
          <note>
            Utskottets hemställan bifölls.
          </note>
          <note>
            Mom. 7 (förvaltning av statens gruvegendom)
          </note>
          <note>
            Utskottets hemställan bifölls med 155 röster mot
          </note>
          <note>
            136 för reservation 8 av Hadar Cars m.fl.
          </note>
          <note>
            Mom. 10 (ökad prospektering)
          </note>
          <note>
            Utskottets hemställan bifölls med 275 röster mot
          </note>
          <note>
            15 för reservation 9 av Rolf L Nilson.
          </note>
          <note>
            Mom. 15 (omlokalisering av nämnden för statens gruvegendom)
          </note>
          <note>
            Utskottets hemställan bifölls med 242 röster mot
          </note>
          <note>
            50 för reservation 12 av Roland Larsson m.fl.
          </note>
          <note>
            Mom. 16 (minerallagen m.m.)
          </note>
          <note>
            Utskottets hemställan -- som ställdes mot reservation 13 av Hadar
            Cars m.fl. -- bifölls genom uppresning.
          </note>
          <note>
            Mom. 17 (förbud mot mineralprospektering i vissa naturområden)
          </note>
          <note>
            Utskottets hemställan bifölls med 189 röster mot
          </note>
          <note>
            63 för reservation 14 av Hadar Cars m.fl. 40
          </note>
          <note>
            ledamöter avstod från att rösta.
          </note>
          <note>
            Mom. 19 (jordägaravgäld)
          </note>
          <note>
            Utskottets hemställan med godkännande av utskottets motivering
            bifölls med 214 röster mot 16
          </note>
          <note>
            för utskottets hemställan med godkännande av den i reservation
            19 av Lars Norberg anförda motiveringen. 61 ledamöter avstod från
            att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU24
          </note>
          <note>
            Mom. 1 (anslag till industridepartementet m.m.)
          </note>
          <note>
            Utskottets hemställan -- som ställdes mot reservationen av Lars
            Norberg -- bifölls med acklamation.
          </note>
          <note>
            Mom. 13 (europeiskt rymdsamarbete m.m.)
          </note>
          <note>
            Utskottets hemställan bifölls med 273 röster mot
          </note>
          <note>
            15 för reservation 4 av Lars Norberg. 1 ledamot avstod från att
            rösta.
          </note>
          <note>
            Mom. 17 (forskning för ett avfallssnålt samhälle)
          </note>
          <note>
            Utskottets hemställan -- som ställdes mot reservation 8 av Lars
            Norberg -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU26
          </note>
          <note>
            Utskottets hemställan bifölls.
          </note>
          <note>
            Näringsutskottets betänkande NU27
          </note>
          <note>
            Utskottets hemställan bifölls.
          </note>
          <note>
            Skatteutskottets betänkande SkU14
          </note>
          <note>
            Mom. 1 (anslaget till riksskatteverket)
          </note>
          <note>
            Först biträddes reservation 2 av Lars Bäckström med 22 röster
            mot 15 för reservation 3 av Åsa
          </note>
          <note>
            Domeij. 254 ledamöter avstod från att rösta.
          </note>
          <note>
            Härefter bifölls utskottets hemställan med 233
          </note>
          <note>
            röster mot 15 för reservation 2 av Lars Bäckström.
          </note>
          <note>
            44 ledamöter avstod från att rösta.
          </note>
          <note>
            Mom. 2 (anslaget till regional och lokal skatteförvaltning)
          </note>
          <note>
            Utskottets hemställan bifölls med 252 röster mot
          </note>
          <note>
            15 för reservation 5 av Lars Bäckström. 25
          </note>
          <note>
            ledamöter avstod från att rösta.
          </note>
          <note>
            Mom. 9 (taxering i första instans)
          </note>
          <note>
            Utskottets hemställan bifölls med 238 röster mot
          </note>
          <note>
            54 för reservation 6 av Bo Lundgren m.fl.
          </note>
          <note>
            Mom. 11 (förenklad deklaration)
          </note>
          <note>
            Utskottets hemställan bifölls med 171 röster mot
          </note>
          <note>
            120 för reservation 8 av Bo Lundgren m.fl.
          </note>
          <note>
            Mom. 28 (uppdragsgivares betalningsskyldighet för uppdragstagares
            skatter och avgifter)
          </note>
          <note>
            Utskottets hemställan bifölls med 168 röster mot
          </note>
          <note>
            124 för reservation 23 av Bo Lundgren m.fl.
          </note>
          <note>
            Mom. 30 (riskrekvisitet vid betalningssäkring)
          </note>
          <note>
            Utskottets hemställan -- som ställdes mot reservation 25 av Bo
            Lundgren m.fl. -- bifölls med acklamation.
          </note>
          <note>
            Mom. 37 (strikt skadeståndsansvar)
          </note>
          <note>
            Utskottets hemställan bifölls med 170 röster mot
          </note>
          <note>
            120 för reservation 32 av Bo Lundgren m.fl. 1
          </note>
          <note>
            ledamot avstod från att rösta.
          </note>
          <note>
            Mom. 44 (ersättning för kostnader i skatteprocess i mål som den
            enskilde vinner helt eller delvis)
          </note>
          <note>
            Utskottets hemställan bifölls med 162 röster mot
          </note>
          <note>
            129 för reservation 38 av Bo Lundgren m.fl.
          </note>
          <note>
            Mom. 45 (ersättning för kostnader i skatteprocess efter överklagande
            av det allmänna)
          </note>
          <note>
            Utskottets hemställan -- som ställdes mot reservation 39 av Bo
            Lundgren m.fl. -- bifölls med acklamation.
          </note>
          <note>
            Mom. 49 (bevissäkringslagen)
          </note>
          <note>
            Utskottets hemställan bifölls med 168 röster mot
          </note>
          <note>
            124 för reservation 41 av Bo Lundgren m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            5 § Anslag till åklagarväsendet
          </note>
          <note>
            Föredrogs
          </note>
          <note>
            justitieutskottets betänkande
          </note>
          <note>
            1990/91:JuU15 Anslag till åklagarväsendet (prop.
          </note>
          <note>
            1990/91:100 delvis).
          </note>
          <note type="speaker">
            Anf. 6 GÖRAN ERICSSON (m):
          </note>
          <note>
            Herr talman! Om det betänkande från justitieutskottet om anslag
            till åklagarväsendet som vi nu skall behandla finns inte särskilt
            mycket att säga. Några saker kan man dock påpeka.
          </note>
          <note>
            Regeringen ger nu en förstärkning till åklagarväsendet och riksåklagarmyndigheten.
            Det är en bra politik -- den följs upp av förstärkningar inom
            polisen som vi hoppas kommer.
          </note>
          <note>
            Jag vill också avisera att om en fortsatt utbyggnad och effektivisering,
            en fortsatt rationalisering genom datorisering av åklagarmyndigheterna
            framöver skall kunna äga rum planmässigt kommer fortsatta förstärkningar
            av ungefär samma storleksordning som den här att krävas.
          </note>
          <note>
            I reservation 3 har vi moderater tillsammans med företrädare
            för andra partier reserverat oss till förmån för en utbildningsinsats
            om miljölagstiftningen. Inte bara länsstyrelsers och kommuners
            miljöenheter skärper sina ansträngningar för att avslöja miljöbrott
            och lagföra miljöbrottslingar. Också många enskilda människor
            och organisationer är aktiva på det här området. Det görs oerhörda
            ansträngningar --
          </note>
          <note>
            skolor och föräldrasammanslutningar jagar numera miljötjuvar.
            Det är självfallet ett engagemang som är bra. Men då skall det
            engagemanget också krönas med en resurs inom rättsväsendet som
            kan ta emot alla uppgifterna. Miljölagstiftningen är besvärlig
            -- den är snårig. Det kan finnas anledning för kammaren att återkomma
            till hur man skall kunna göra den enklare och lättare för rättsväsendet
            att hantera. Men nu är den besvärlig.
          </note>
          <note>
            Vi reservanter tror att man skulle behöva särskilda pengar för
            att utbilda åklagare i miljörätt. Jag yrkar bifall till reservation
            3.
          </note>
          <note type="speaker">
            Anf. 7 INGBRITT IRHAMMAR (c):
          </note>
          <note>
            Herr talman! I reservation nr 3 kräver vi tillsammans med moderater,
            som Göran Ericsson sade, och miljöpartister att det skall göras
            en kraftfull satsning på miljöutbildning och att denna utbildning
            skall ske kontinuerligt. Det är naturligtvis mycket angeläget,
            eftersom utvecklingen på miljöområdet är mycket snabb.
          </note>
          <note>
            Det sker ständigt förändringar på miljölagstiftningssidan. Det
            kräver goda kunskaper vad gäller metodfrågor vid utredningsförfarandet.
          </note>
          <note>
            Likaså krävs det en allmän kunskap om lagstiftningen på området.
          </note>
          <note>
            Utskottsmajoriteten säger sig vara nöjd med den utbildning som
            sker och planeras i dag, vilket förvånar oss i centern. Vi anser
            att miljöbrott är allvarliga brott och måste beivras seriöst och
            intensivt. Ser man till hur samhället reagerar på miljöbrott kan
            man säga att reaktionen inte stämmer mot politikers uttalanden.
            För det första är antalet miljömål litet, trots att allvarlig
            miljöskadlig verksamhet ständigt pågår. För det andra får de som
            bryter mot miljölagarna väldigt lindriga straff. Påföljderna är
            ungefär desamma som om någon hade snattat. Påföljderna motsvarar
            med andra ord straff för mycket lindrig brottslighet.
          </note>
          <note>
            Jag skall ge några exempel. Sedan 1969 har påföljden för brott
            mot miljöskyddslagen i genomsnitt varit 35 dagsböter. Vad gäller
            1989 års domar -- det är det senaste man har tittat på -- låg
            genomsnittet på 43 dagsböter. Det högsta bötesstraffet som utdömdes
            var 70 dagsböter. Det är inte heller vanligt med höga böter ens
            vid långvariga och uppsåtliga villkorsöverträdelser.
          </note>
          <note>
            När det sedan gäller val av påföljd har bötesstraff hittills
            varit det helt dominerande. Fängelse har utdömts vid tre tillfällen.
            Men i två av dessa har hovrätten sedermera ändrat dessa till villkorlig
            dom med dagsböter. Den tredje domen var ingen ren miljödom, utan
            den inkluderade även annan brottslighet. Allt detta sedan 1969!
          </note>
          <note>
            Procenten frikännande domar är mycket stor.
          </note>
          <note>
            Totalt sett är endast 5 % av brottmålsdomarna frikännande. När
            det gäller brott mot miljöskyddslagen är motsvarande siffra för
            åren
          </note>
          <note>
            1983--1989 närmare 18 %, alltså tre gånger så hög.
          </note>
          <note>
            Antalet frikännande domar är förvånande mot bakgrund av att majoriteten
            av åtalen föregåtts inte bara av åklagarens bedömning utan också
            av tillsynsmyndighetens.
          </note>
          <note>
            Jag menar att dessa fakta, som faktiskt finns att läsa i en nyligen
            utkommen BRÅ-rapport, talar mot att miljöbrott beivras på ett
            seriöst sätt, mot att samhället ser allvarligt på miljöbrott,
            såsom uttalats av politiker från de olika partierna. De talar
            mot vad utskottsmajoriteten anfört, nämligen att det finns tillräckliga
            kunskaper på miljöområdet bland dem som utreder, åtalar och dömer
            och mot att miljöutbildningen är tillfredsställande tillgodosedd.
          </note>
          <note>
            Vi reservanter får stöd från åklagarhåll, där man uttalat att
            ytterligare utbildningsbehov finns på miljöområdet. Men det har
            inte ansetts realistiskt att begära mer medel för detta. Vi får
            också stöd från polishåll. Polisen har uttalat att genom utökad
            utbildning skulle polisen bli så kompetent att uppsökande verksamhet
            skulle kunna bedrivas inom miljöområdet, något som knappast sker
            i dag.
          </note>
          <note>
            Från centerns sida instämmer vi i vad utskottsmajoriteten anför
            om att det är viktigt att förstärka den miljökompetens som finns
            hos regionåklagarmyndigheterna.
          </note>
          <note>
            Nu övergår jag till frågan om en särskild statsåklagare i miljömål.
            Vi säger från centerns sida att eftersom antalet miljömål är så
            litet, som jag beskrivit tidigare, och mot bakgrund av att det
            är så få domar, är förhållandena otillfredsställande. Det gör
            att vi anser att vi behöver en särskild statsåklagare i miljömål,
            i likhet med vad som införs på ekobrottssidan, i avvaktan på att
            alla åklagare får en riktigt bra utbildning på området.
          </note>
          <note>
            Miljömålen är komplicerade, väl så komplicerade som ekobrott,
            där det finns en särskild statsåklagare. Även de tekniska frågorna
            är svåra.
          </note>
          <note>
            Vi anser att en statsåklagare behövs under en övergångsperiod.
            Sedan får man utvärdera, när man vunnit mer erfarenheter på området,
            om myndigheten skall kunna avvecklas.
          </note>
          <note>
            Till slut vill jag ta upp det som är väldigt glädjande i betänkandet.
            Det är bifall till de motioner där det krävs ökad utbildning,
            kontinuerlig sådan, till de yrkesutövare inom rättsväsendet som
            har att göra med och kommer i kontakt med barn som utsatts för
            sexualbrott. Det har blivit ett tillkännagivande om att socialarbetare
            som också är domare och nämndemän skall utbildas vidare på det
            här området, precis som bl.a. Görel Thurdin och Karin
          </note>
          <note>
            Söder skriver i sin motion.
          </note>
          <note>
            Med detta ställer jag mig bakom reservationerna 3
          </note>
          <note>
            och 4, men jag väljer att endast yrka bifall till reservation
            3.
          </note>
          <note type="speaker">
            Anf. 8 JAN-OLOF RAGNARSSON (v):
          </note>
          <note>
            Herr talman! Eftersom Berith Eriksson, som skulle debattera detta
            betänkande, är bortrest har jag fått i uppdrag från vänsterpartiet
            att yrka bifall till reservation 1.
          </note>
          <note type="speaker">
            Anf. 9 KRISTER SKÅNBERG (mp):
          </note>
          <note>
            Herr talman! Jag tänker ta upp i mitt anförande frågor som gäller
            resurser för att förebygga och bekämpa miljöbrott och ekonomiska
            brott. Jag tycker att Ingbritt Irhammar när det gäller miljöbrott
            på ett bra sätt har motiverat behovet av ökad utbildning inom
            miljöområdet för dem som har att handlägga sådan verksamhet. Här
            har miljöpartiet lämnat en egen reservation, som jag vill yrka
            bifall till. Vi stöder också reservation 3, som flera partier
            ställer sig bakom.
          </note>
          <note>
            Det är viktigt att vi tar miljöbrotten på allvar. De resultat
            som redovisas i den BRÅ-rapport som
          </note>
          <note>
            Ingbritt Irhammar talade om är ganska uppseendeväckande. Det
            är intressant att se hur de olika, skall vi kalla dem, faktiska
            brottslingar ser ut som begår olika typer av brott. Här kommer
            jag in på ekonomisk brottslighet. Både när det gäller ekonomisk
            brottslighet och när det gäller miljöbrotten rör det sig ofta
            om synnerligen överlagd brottslig verksamhet. Man vet i många
            fall att man gör fel. Om man inte vet det har man goda möjligheter
            att skaffa sig kännedom. Man har i så fall grovt underlåtit att
            skaffa sig information.
          </note>
          <note>
            Speciellt när företag begår miljöbrott måste man säga att så
            är fallet, alldeles speciellt när stora företag gör det och visar
            antingen hänsynslöshet eller nonchalans mot sin omvärld och kommande
            generationer. Detsamma gäller naturligtvis många ekonomiska brott.
          </note>
          <note>
            Jag föreställer mig att det när det gäller ekonomisk brottslighet
            i liten skala ändå i många fall som förmildrande omständighet
            finns med att man faktiskt inte kan överblicka vad man har gjort.
            Men när det gäller miljöbrott är det väldigt sällan man kan säga
            något förmildrande av det slaget. Det handlar helt enkelt om att
            man sätter kortsiktiga ekonomiska hänsyn framför hänsynen till
            naturen, medmänniskor och dem som förr eller senare måste städa
            upp efter och försöka reparera de skador som miljöbrotten kan
            ge upphov till. Det är därför naturligtvis viktigt inte bara att
            man informerar och breddar utbildningen för dem som direkt handhar
            den typen av mål utan också att man sprider information på bred
            front som skapar ett rejält opinionstryck mot dem som så att säga
            utgör en riskgrupp i det här avseendet, så att de som har möjlighet
            att i alla fall i stor skala begå miljöbrott får klart för sig
            vad som är rätt och vad som är fel ur allmän rättssynpunkt. Där
            kan det faktiskt råda osäkerhet i dag. Därför tycker jag att det
            var bra att Ingbritt Irhammar sade att allmänheten numera bl.a.
            i opinionsundersökningar har givit till känna att man är väldigt
            mån om miljön. Det bör kunna vändas i en kraftig opinion mot dem
            som överlagt begår miljöbrott.
          </note>
          <note>
            Herr talman! I just det här avseendet var huvudsyftet med mitt
            anförande att poängtera att vi begär förstärkta resurser och bättre
            utbildning för dem som skall handlägga miljöbrott, i det här speciella
            fallet åklagarsidan.
          </note>
          <note type="speaker">
            Anf. 10 BENGT-OLA RYTTAR (s):
          </note>
          <note>
            Herr talman! När kammaren diskuterade åklagarväsendet för ett
            år sedan var det stora och allt överskuggande problemet rekryteringen.
            I dag kan vi konstatera att rekryteringsläget är gott. De åtgärder
            som riksåklagaren har vidtagit har varit framgångsrika, vilket
            vi i utskottet självfallet är väldigt nöjda med. Därmed är den
            viktigaste förutsättningen för verksamheten säkrad. Men fortfarande
            är det ganska svårt att rekrytera åklagare till landets norra
            delar. Vi beklagar därför att den fullständiga juristutbildningen
            i Umeå inte har kommit till stånd.
          </note>
          <note>
            Precis som förra året följer inte heller i år medelstilldelningen
            huvudförslaget, utan det anslås betydligt mera pengar i årets
            budgetproposition.
          </note>
          <note>
            Förslaget innebär en höjning med 71,6 milj.kr.
          </note>
          <note>
            Anslaget till åklagarmyndigheten blir då sammantaget nästan 476
            milj.kr. Detta är Göran
          </note>
          <note>
            Ericsson nöjd med och det har han all anledning att vara.
          </note>
          <note>
            Till betänkandet finns fyra reservationer fogade.
          </note>
          <note>
            Den första går ut på att ytterligare 5 milj.kr. bör anslås för
            att utreda ekonomisk brottslighet. Det råder inte något tvivel
            om att utredningssituationen beträffande ekobrott är utomordentligt
            allvarlig, framför allt i Stockholm. Alltför många mål blir liggande
            och riskerar att över huvud taget inte bli föremål för utredning.
            Självfallet kan inte dessa förhållanden accepteras. Det är majoritetens
            uppfattning att den mycket kraftiga höjningen av anslaget till
            åklagarväsendet skall ge utrymme för att något så när förbättra
            situationen i Stockholm och även i andra storstäder. Om så inte
            blir fallet, måste ytterligare åtgärder vidtas. Men i dagsläget
            yrkar jag avslag på reservation 1.
          </note>
          <note>
            Övriga reservationer tar upp miljöbrottsligheten ur olika aspekter.
          </note>
          <note>
            I reservation 2, som har avgivits av miljöpartiet, vill man ha
            ytterligare 2 milj.kr. för personalförstärkning och utbildningsinsatser
            i syfte att bredda och höja kompetensen hos de åklagare som för
            talan i miljömål. Det sägs inget i reservationen om vad det är
            för fel på utbildningen och på åklagarnas kompetens, men det kanske
          </note>
          <note>
            Krister Skånberg kan utveckla närmare.
          </note>
          <note>
            Reservation 3 handlar också om utbildning av bl.a.
          </note>
          <note>
            åklagare i miljörätt. Det är intressant att konstatera att miljöpartister,
            centerpartister och moderater genom reservationens skrivning ger
            regeringen ett ganska bra betyg för den förda miljöpolitiken.
            I
          </note>
          <note>
            budgetpropositionen och i utskottsbetänkandet föreslås myndigheten
            få ökade utbildningsresurser, men om det visar sig att pengarna
            inte räcker, är departementschefen beredd att ompröva resurstilldelningen.
          </note>
          <note>
            I reservation 4 återkommer centerns gamla krav på en särskild
            statsåklagare för miljömål. Jag sade redan i fjolårets debatt
            att detta krav blir mindre aktuellt för varje år som går. Jag
            tror emellertid att det råder enighet om att miljöbrotten i större
            utsträckning än hittills skall beivras och att straffsatsen ligger
            på en alltför låg nivå. Däremot delar jag inte Ingbritt Irhammars
            uppfattning om att detta helt och hållet ligger på åklagarsidan.
            Av den läsning som jag har hunnit göra av BRÅ-
          </note>
          <note>
            rapporten, har jag dragit slutsatsen att flaskhalsarna finns
            på andra ställen hos myndigheterna. Det finns dock skäl att ändå
            se över problemet. Det förvånar mig något att centern inte har
            släppt den här reservationen, som är ganska centralistisk.
          </note>
          <note>
            I betänkandet gör utskottet ett tillkännagivande angående utbildningsinsatser
            när det gäller de inom rättsväsendet som arbetar med sexuella
            övergrepp mot barn. Bl.a. har BRÅs forskning visat att denna typ
            av brott är vanligare än vad som tidigare har varit känt. Ett
            enhälligt utskott understryker därför vikten av att sexualbrott
            mot barn hanteras på ett så effektivt och hänsynsfullt sätt som
            möjligt.
          </note>
          <note>
            Herr talman! Jag yrkar avslag på samtliga reservationer och bifall
            till utskottets hemställan.
          </note>
          <note type="speaker">
            Anf. 11 KRISTER SKÅNBERG (mp):
          </note>
          <note>
            Herr talman! Bengt-Ola Ryttar undrade vilka kunskaper och vilken
            utbildning som enligt vår uppfattning saknas på åklagarsidan i
            fråga om miljöbrott. Jag har inte någon detaljkunskap om huvudorsakerna
            till att uppföljningen och bekämpningen av miljöbrotten är så
            bristfällig som den är i Sverige. Både Bengt-Ola Ryttar och jag
            har läst den här BRÅ-rapporten. I den räknas upp ett antal orsaker.
            Jag har inte haft möjlighet att bedöma vilka orsaker som skulle
            kunna vara viktigare än andra. Det talas om resursbrist, brist
            på kompetens, felaktiga prioriteringar, passivitet, svårigheter
            att bevisa vem som har ansvaret och svårigheter att klara myndigheternas
            dubbla roller som rådgivare och övervakare. En del av detta faller
            också på åklagarsidan.
          </note>
          <note>
            Här behövs snara åtgärder. Vi anser att det dels kan behövas
            resursförstärkning, dels ökad kunskap för att man skall våga ge
            sig på de svårare fallen. Man måste kunna bedöma vad som är rimligt
            och inte rimligt när det gäller att låta ett företag få fortsätta
            att bedriva försök. Vidare måste man kunna ta ställning om företaget
            bara försöker vinna tid för att kunna fortsätta förstöra miljön
            eller om företaget gör seriösa ansträngningar att rätta till missförhållandena.
            Här finns sannolikt rikligt av båda delarna.
          </note>
          <note>
            Herr talman! Jag vill passa på tillfället att göra ett tillrättaläggande.
            I reservation 2, som är fogad till detta betänkande, står det
            att vi inte kan tillstyrka bifall till motion Ju842. Jag har uttryckligen
            i form av ett skriftligt, elektroniskt meddelande talat om att
            detta skall strykas. Först i går kväll, när det var för sent att
            göra någonting åt saken, såg jag att så inte hade skett. Men vi
            är helt oförhindrade att stödja också vänsterpartiets motion om
            ökade resurser när det gäller den ekonomiska brottsligheten.
          </note>
          <note type="speaker">
            Anf. 12 INGBRITT IRHAMMAR (c):
          </note>
          <note>
            Herr talman! Jag tycker egentligen inte att partierna ligger
            så särskilt långt ifrån varandra på det här området. Vi har alla
            insett att miljöbrottsligheten är ett allvarligt problem och att
            vi har svårt att veta hur vi skall komma åt den.
          </note>
          <note>
            Miljöbrottsligheten är väl så allvarlig som den ekonomiska brottsligheten,
            och den har också behandlats under en utfrågning. Vi inser att
            det är väldigt svårt att komma åt miljöbrottsligheten.
          </note>
          <note>
            Det är därför som vi i centern hakar oss fast vid reservationen
            om en statsåklagare för miljöbrott.
          </note>
          <note>
            Man misslyckas lika mycket med miljöbrottsligheten som med den
            ekonomiska brottsligheten. Detta strider egentligen mot centerns
            grundläggande ideologi, att alla skall ha kunskap på alla nivåer
            och att alla skall kunna beivra och väcka åtal när det gäller
            brott av den här typen. Det hela stämmer alltså inte med vår ideologi,
            men det stämmer med verkligheten.
          </note>
          <note>
            Problemet är att verkligheten är sådan den är och det måste vi
            försöka göra någonting åt. Då behövs det en lagstiftning som kan
            användas för att nå detta mål. Vi tror att det behövs en statsåklagare
            i miljöbrott till dess mer erfarenheter kan nås.
          </note>
          <note>
            Det förhåller sig på samma sätt med miljöutbildningen. Vi anser
            att det nu behövs en sådan -- en utbildning som skall ske kontinuerligt
            under en längre tid framöver. I Bengt-Ola Ryttars anförande kunde
            jag märka en öppning från socialdemokraternas sida, som inte kan
            skönjas i betänkandet. Jag glädjer mig åt denna öppning och tolkar
            det som att man nu inom departementet är beredd att ompröva resurstilldelningen.
            Visserligen sade Bengt-Ola Ryttar att man är beredd att göra detta
            om det skulle visa sig behövas. Jag tycker att det är ganska självklart
            att det behövs. Men det är åtminstone ett steg i rätt riktning,
            och jag ser fram emot bättre resurser på området. Jag är också
            ganska säker på att om övriga oppositionspartier hade ställt sig
            bakom vår reservation 3 hade även socialdemokraterna svängt, precis
            som de gjorde när det gällde bättre kunskaper på sexualbrottssidan.
            Men vi får väl vänta ett år och se vad som händer.
          </note>
          <note type="speaker">
            Anf. 13 GÖRAN ERICSSON (m):
          </note>
          <note>
            Herr talman! Jag hade först inte tänkt replikera
          </note>
          <note>
            Bengt-Ola Ryttar. Men det första felet som han gjorde och som
            började motivera replik var att han påstod att vi i reservationen
            egentligen gav socialdemokraterna ett bra betyg för en miljöpolitik.
            Jag försökte i mitt inledningsanförande säga att vår miljölagstiftning
            är mycket komplicerad -- snårig och svår. Och det får vi väl litet
            till mans ta på oss ansvaret för.
          </note>
          <note>
            Miljöbrotten har ju under relativt sen tid blivit akuta, och
            vi står i början av en utveckling. Därför har vi väl kanske inte
            förstått hur vi skall formulera reglerna.
          </note>
          <note>
            Men ju längre jag lyssnar på Bengt-Ola Ryttar i talarstolen,
            desto klarare står det att socialdemokraterna egentligen ställer
            sig bakom reservation 3. Jag förstår inte socialdemokraternas
            sätt att agera i utskottet med tanke på den insikt som Bengt-Ola
            Ryttar nu har. Han säger att om riksåklagaren inte har tillräckligt
            med pengar till utbildning finns det på departementet möjlighet
            att få mer. Men då är vi ju överens. I reservation 3 tar vi nämligen
            sikte på en bred och allmän höjning av kompetensen bland åklagare
            och poliser ute i landet. Det är alltså denna allmänna kompetenshöjning
            som vi i reservation 3 tar sikte på. Och dessa pengar har inte
            riksåklagaren.
          </note>
          <note>
            Herr talman! Jag ser fram emot att Bengt-Ola
          </note>
          <note>
            Ryttar går upp i talarstolen och meddelar kammaren att reservation
            3 skall tillgodoses.
          </note>
          <note type="speaker">
            Anf. 14 BENGT-OLA RYTTAR (s):
          </note>
          <note>
            Herr talman! Det är precis som Ingbritt Irhammar säger, nämligen
            att det råder mycket stor enighet i denna fråga. Det är inte heller
            några tvivel om målsättningen att vi vill ha en effektiv bekämpning
            av både miljöbrott och ekobrott. Ekobrotten kommer att diskuteras
            i samband med behandlingen av ett särskilt betänkande senare.
          </note>
          <note>
            Därför skall vi kanske inte fördjupa oss så mycket i det.
          </note>
          <note>
            Det är också riktigt trevligt att konstatera att verkligheten
            får tränga igenom ideologierna ibland.
          </note>
          <note>
            Jag tror att det är nyttigt för politiken över huvud taget att
            man kan ha den inställningen.
          </note>
          <note>
            Göran Ericsson, jag skall nog inte yrka bifall till reservation
            3 i alla fall, utan jag vidhåller mitt avslagsyrkande i fråga
            om denna.
          </note>
          <note>
            Jag vill göra en reflexion kring betänkandet i dess helhet. Oppositionspartierna
            har i årets betänkande avstått från en hel del reservationer,
            vilket öppnar för mindre låsningar i den åklagarutredning som
            nu arbetar. Jag hoppas att den utredningens resultat tillsammans
            med de resursförstärkningar som nu kommer att ske skall leda till
            att vi får en ytterligare förbättring av förutsättningarna för
            åklagarverksamheten i det här landet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 6 §.)
          </note>
          <note>
            6 § Anslag till domstolsväsendet
          </note>
          <note>
            Föredrogs
          </note>
          <note>
            Justitieutskottets betänkande
          </note>
          <note>
            1990/91:JuU16 Anslag till domstolsväsendet (prop.
          </note>
          <note>
            1990/91:100 delvis).
          </note>
          <note type="speaker">
            Anf. 15 BRITTA BJELLE (fp):
          </note>
          <note>
            Herr talman! Vi skall nu behandla anslaget till domstolsväsendet
            och de motioner som väckts under den allmänna motionstiden och
            som kan härledas just till detta anslag.
          </note>
          <note>
            Beträffande domstolarna kan man rent generellt konstatera att
            måltillströmningen i tingsrätterna har ökat, och detta har medfört
            ett ökat antal mål i balans. I Stockholm, Göteborg och Malmö har
            antalet inkomna tvistemål ökat med 17 %.
          </note>
          <note>
            Också i hovrätterna har antalet inkomna mål liksom balanserna
            ökat. Samma förhållande gäller beträffande högsta domstolen. Där
            har balanserna ökat med 14 %.
          </note>
          <note>
            Vid en genomgång av förvaltningsdomstolarna har det framkommit
            att situationen är något bättre.
          </note>
          <note>
            Länsrätterna har jämfört med 1989 en oförändrad situation. Kammarrätterna
            har en ökad måltillströmning, men de har samtidigt en ökad avverkningstakt,
            vilket har lett till en balansminskning.
          </note>
          <note>
            I regeringsrätten är det tvärtom. Antalet mål har ökat, men dessutom
            har avverkningstakten sjunkit, vilket i sin tur har lett till
            att balansen har ökat.
          </note>
          <note>
            I försäkringsdomstolarna och i försäkringsöverdomstolen har såväl
            antalet inkomna mål som balanserade mål ökat.
          </note>
          <note>
            Mot denna bakgrund och mot bakgrund av den här genomgången kan
            man konstatera att arbetsläget i domstolarna alltjämt är ansträngt.
            Men eftersom det finns en tillsatt domstolsutredning som för närvarande
            arbetar med förslag till förändringar av domstolarnas verksamhetsområden
            och med en s.k. renodling av domarrollen, menar vi i folkpartiet
            liberalerna att det inte nu finns skäl att föregripa dessa förslag.
            Därför har vi för närvarande inga yrkanden på detta område.
          </note>
          <note>
            Försäkringsdomstolarnas situation kommer att behandlas här i
            kammaren senare i vår. Därför har jag inte heller här några kommenterar
            nu.
          </note>
          <note>
            Däremot har vi skrivit en reservation om tekniska hjälpmedel
            hos domstolarna. Domstolsväsendet har inte tillgodogjort sig de
            stora rationaliseringsvinster som man kan uppnå genom ny teknik.
          </note>
          <note>
            Mycket av domstolarnas verksamhet går ut på att om och om igen
            producera samma typ av domar.
          </note>
          <note>
            Jag tänker på rattfylleridomar, äktenskapsskillnadsdomar och
            domar i underhållsmål. Det repetitionsarbete som nu görs vid utskriften
            av domar och beslut måste rationaliseras bort. Men tyvärr har
            merparten av den domstolspersonal som i dag arbetar med dessa
            frågor inte tillgång till den datateknik som behövs för att komma
            ifrån repetitionsarbetet.
          </note>
          <note>
            Ett annat område där vi tillsammans med centern och moderaterna
            har andra förslag än majoriteten gäller omloppstiden i skattemål.
            Jag har tidigare redogjort för att länsrätternas situation i Sverige
            är förhållandevis oförändrad. Trots detta har emellertid omloppstiden
            i skattemål inte förändrats nämnvärt. Den är i dag omkring 20
            månader, alltså i stort sett två år, vilket är alldeles för lång
            tid. Vi menar därför att man på ett eller annat sätt måste föreskriva
            en tidsfrist inom vilken målen avgörs.
          </note>
          <note>
            Normalt borde det för den enskilde vara rimligt att få sina besvärsärenden
            avgjorda senast under det andra året efter taxeringsåret.
          </note>
          <note>
            På ytterligare ett område har vi en annan uppfattning i betänkandet
            än majoriteten, och det gäller brottet övergrepp i rättssak.
          </note>
          <note>
            Ur rättssäkerhetssynpunkt är det av väsentlig betydelse att parter
            och vittnen fritt kan ge uttryck för sina synpunkter och iakttagelser.
            Parter och vittnen som hotas med repressalier för vad de uppger,
            måste kunna lita på att rättsordningen ställer upp skydd för dem.
          </note>
          <note>
            Att parter och vittnen fritt och sanningsenligt kan avge vittnesmål
            utgör ett av de fundament som den svenska rättsordningen står
            på. Angrepp mot parter och vittnen utgör angrepp också mot samhället.
            Om samhället inte förmår skydda parter och vittnen hotas hela
            rättsordningen.
          </note>
          <note>
            I vår lagstiftning finns en långtgående skyldighet för vittnen
            att under förundersökning och rättegång berätta om sina iakttagelser.
            Den som inte fullgör den här skyldigheten kan råka ut för mer
            eller mindre vittgående sanktioner.
          </note>
          <note>
            Det vittne som utsätts för våld eller hot om våld eller någon
            annan typ av repressalier för att förhindras att lämna uppgifter
            har alltså ingen möjlighet att själv välja och därigenom kunna
            vägra att lämna dessa uppgifter. Därför menar jag att samhället
            har tagit på sig ett stort ansvar när det gäller att skydda vittnen.
            Det gör vi genom att det finns straffsanktioner mot den som förgriper
            sig på vittnen.
          </note>
          <note>
            Man kan då fråga sig om dessa åtgärder framstår som tillräckliga
            för dem som riskerar att utsättas för den typen av övergrepp.
          </note>
          <note>
            Uppenbarligen finns det en allmänt utbredd uppfattning att vittnen
            utsätts för trakasserier i samband med att de deltar i rättsprocesser.
            Hur vanlig denna typ av övergrepp är och vilka former övergreppen
            tar har emellertid inte varit föremål för någon närmare undersökning.
            Det är därför svårt att uppskatta behovet av ytterligare åtgärder
            och insatser. Vad som i alla fall tills vidare kan göras är att
            peka på att samhället ser allvarligt på den här typen av övergrepp.
          </note>
          <note>
            Ett sätt att skärpa synen på övergrepp i rättssak, som själva
            brottet heter, är att anpassa det till mened. Båda brotten, alltså
            både mened och övergrepp i rättssak, är allvarliga angrepp på
            själva rättsordningen. Den normala påföljden för mened är för
            närvarande fängelse i högst fyra år. Straffet för övergrepp i
            rättssak är i normalfallet böter eller fängelse i högst två år.
          </note>
          <note>
            Det finns därför skäl, menar vi, att nu anpassa påföljden för
            övergrepp i rättssak till påföljden för mened på ett sådant sätt
            att normalstraffet för övergrepp i rättssak alltid skall vara
            fängelse.
          </note>
          <note>
            Mot bakgrund av denna genomgång vill jag, herr talman, yrka bifall
            till reservation 10.
          </note>
          <note type="speaker">
            Anf. 16 BIRGIT HENRIKSSON (m):
          </note>
          <note>
            Herr talman! Justitieutskottets betänkande JuU16
          </note>
          <note>
            behandlar anslag till domstolsväsendet.
          </note>
          <note>
            Domstolsväsendet ingår ju i försöket med treåriga budgetramar,
            varför verksamhetens inriktning och medelstilldelning i princip
            lades fast redan 1989.
          </note>
          <note>
            Det var med anledning av proposition
          </note>
          <note>
            1988/89:JuU14. Det vi skall behandla nu är alltså det sista året
            i treårsperioden. De allmänna domstolarna, de allmänna förvaltningsdomstolarna,
            försäkringsdomstolarna, hyresnämnderna och bostadsdomstolen, liksom
            kostnader för kansligöromål för statens ansvarsnämnd, som för
            övrigt fullgörs av Svea hovrätt, omfattas av de här anslagen.
          </note>
          <note>
            Utskottets ordförande Britta Bjelle påpekade i sitt anförande
            nyss att arbetsläget fortfarande är ansträngt i våra domstolar.
            Men ökningen är ojämnt fördelad. På en del håll har man fler ärenden
            och färre avgöranden, på en del färre ärenden och högre uppklarningstakt.
          </note>
          <note>
            Huvudintrycket man får är dock, där instämmer jag i det Britta
            Bjelle nyss sade, att det fortfarande finns problem.
          </note>
          <note>
            Jag går inte in närmare på detaljer här och nu. För på s. 4 i
            betänkandet finns en utomordentligt god redovisning av tillståndet.
            Men jag vill poängtera att jag delar den uppfattning som framgår
            av utskottets konstaterande, att arbetsläget i domstolarna fortfarande
            är ansträngt och att det därför är viktigt att vi fortlöpande
            följer situationen.
          </note>
          <note>
            Det är också viktigt att införandet av ny teknik får fortsätta,
            liksom möjligheterna att avlasta juristpersonal alla sådana arbetsuppgifter
            som kan utföras av kanslipersonal.
          </note>
          <note>
            När det gäller omloppstiden för skattemål i länsrätterna har
            utskottet tidigare ställt sig bakom ett yttrande där man anser
            att omloppstiden inte bör vara längre än tolv månader. Riksdagen
            har också slagit fast att omloppstiden inte bör vara längre. Därför
            har jag svårt att förstå varför socialdemokraterna inte kan tillstyrka
            motion
          </note>
          <note>
            JU704, där motionärerna ju bara kräver att det bör införas en
            tidsfrist inom vilken skattemål skall vara avgjorda.
          </note>
          <note>
            Vi har från moderat håll stött den här centermotionen, eftersom
            vi tycker att tiden nu är mogen att förkorta omloppstiden i skattefrågor.
          </note>
          <note>
            Det är klart att det inte helt kan uteslutas att den nuvarande
            översynen av domstolsväsendet kan komma att leda till förkortade
            handläggningstider.
          </note>
          <note>
            Men det är ju en fråga på sikt, och vi moderater har stött motionen,
            eftersom vi nu tycker att tiden är mogen att kunna förkorta handläggningstiden.
            Vi anser inte att det i det här fallet behövs ytterligare utredningar.
          </note>
          <note>
            Herr talman! Jag stöder därför reservation 3.
          </note>
          <note>
            Det är alltid svårt att diskutera eller driva frågor inom ett
            område där man hela tiden kan hänvisa till att en stor utredning
            pågår. Vi har den stora domstolsutredningen. Ändå har vi upplevt,
            just i justitieutskottet, att man inte ens från regeringens sida
            alltid har velat vänta på utredningen. Jag kan bara nämna den
            summariska processen som man plötsligt bröt ut ur helheten och
            sammanhanget och förelade utskottet. Ändå utgör den en stor del
            i tingsrätternas arbete och hade verkligen behövt behandlas i
            den stora helheten.
          </note>
          <note>
            Påföljden för övergrepp i rättssak bör normalt vara fängelse.
            Utskottets ordförande Britta Bjelle har mycket noggrant utvecklat
            vikten av att man kommer åt menedsmål, att vittnen känner sig
            trygga osv. Därför instämmer jag i sak med det hon har utvecklat.
            Utskottets majoritet har valt att föreslå avslag på motionen.
            Man hänvisar till att våldskommissionen nyligen har lagt fram
            ett liknande förslag, vilket nu bereds i justitiedepartementet.
            Men då, herr talman, förstår jag inte alls varför man inte kan
            ge regeringen uppdraget att framlägga förslaget så snart som någonsin
            möjligt. Alla tycks vara överens om sakens vikt. Från borgerligt
            håll anser vi att det är så viktigt att vi faktiskt redan nu kräver
            en skärpning av straffskalan. Ärendet brådskar, och saken borde
            vara okomplicerad. Det är bara att lägga fram förslaget, om man
            verkligen vill.
          </note>
          <note>
            Herr talman! Moderate riksdagsmannen, tillika hovrättsrådet,
            Allan Ekström tar i sin motion angående utnämning av domare upp
            en för oss moderater mycket viktig fråga. Jag vill direkt citera
            motionärens inledningsrader: ''En av hörnstenarna i vårt statsskick
            är att den dömande makten skall utövas av skickliga, kompetenta,
            oavhängiga och oväldiga domare. Domarkåren är rättsstatens sista
            utpost.''
          </note>
          <note>
            Vi kan se på många håll i dag -- i många av de gamla östeuropeiska
            staterna inte minst -- hur viktig tilltron och tilliten till den
            dömande makten är.
          </note>
          <note>
            Man kan dela in domartjänsterna i tre grupper, med hänsyn till
            tillsättningsförfarandet. Justitieråd och regeringsråd, som är
            verkschefstjänster och liknande, hör till den första gruppen.
            Till den andra gruppen räknar man lagman i hovrätt och lagman
            i de tre största tingsrätterna. Det är s.k.
          </note>
          <note>
            anmälningstjänster. Till den tredje gruppen räknas hovrättsråd,
            lagman i annan tingsrätt än i någon av de tre största, chefsrådman
            och rådman. De har förslagstjänster. Det är bara, herr talman,
            när det gäller förslagstjänsterna -- dvs. den tredje gruppens
            tillsättningar -- som granskning och meritvärdering äger rum.
            Det sker genom att man har en särskild tjänsteförslagsnämnd, och
            därmed tillgodoser man de självklara kraven på offentlighet och
            insyn.
          </note>
          <note>
            Vi moderater anser att det även ur rent konstitutionella synpunkter
            är angeläget att vi får sådana garantier att den verkställande
            makten kan frigöras från varje form av misstanke om att utnämningsmakten
            kan missbrukas på något sätt.
          </note>
          <note>
            Det finns ett gammalt talesätt, som jag tycker kort och mycket
            väl beskriver vad vi menar: ''Caesars hustru får inte ens misstänkas.''
          </note>
          <note>
            I motionen finns förslag till flera alternativa lösningar och
            vi moderater anser att riksdagen bör ge regeringen i uppdrag att
            granska olika alternativ och återkomma till riksdagen med förslag.
          </note>
          <note>
            Herr talman! Jag yrkar därför bifall till reservation nr 7.
          </note>
          <note>
            Jag vill också fästa uppmärksamheten på ett par särskilda yttranden.
            Det första rör nämndemännens antal och ställning. Moderata samlingspartiet
            har vid flera stämmor bl.a. uttalat att antalet nämndemän i tingsrätterna
            bör återgå till att vara fem, som tidigare var fallet. Det är
            viktigt ur rättssäkerhetssynpunkt, anser vi, att nämnden verkligen
            speglar samhällets uppfattning. Det enda skälet till att vi inte
            har tillstyrkt just den här motionen, utan avlåtit ett särskilt
            yttrande, är att vi anser att även rösträtten bör vara kollektiv.
          </note>
          <note>
            Till slut, herr talman, vill jag understryka vikten av att en
            översyn av skiljemannalagen kommer till stånd inom en snar framtid.
            Vi anser det vara en förutsättning för att Sverige skall kunna
            vidmakthålla sin ställning inom den internationella rättskipningen.
            Där har Sverige haft ett gott anseende.
          </note>
          <note type="speaker">
            Anf. 17 INGBRITT IRHAMMAR (c)
          </note>
          <note>
            Herr talman! Nuvarande taxeringslag saknar bestämmelser om när
            taxeringsbesvär skall vara avgjorda eller när yttrande senast
            skall ha lämnats om taxeringsärendet. Tidigare har sådana gränser
            funnits. Som centern anför i motion till riksdagen är det angeläget
            för den som besvärar sig över taxeringsnämndens beslut att få
            ett beslut i rimlig tid, eftersom senare års taxeringar ofta är
            beroende av hur de tidigare besvären har utfallit. Därför anser
            vi att nuvarande långa handläggningstider för taxeringsbesvär
            är oacceptabla och att det är dags att föreskriva en tidsfrist
            inom vilken taxeringsbesvär senast bör vara avgjorda.
          </note>
          <note>
            Regeringen bör återkomma till riksdagen med förslag i saken.
            Dessa synpunkter har utvecklats i reservation 3. Även föregående
            talare har pläderat för detta.
          </note>
          <note>
            Dessutom anser vi inom centern att ärenden rörande tvångsvård
            inte bör överföras från nuvarande utskrivningsnämnder till länsrätterna,
            vilket en majoritet förordar. Om man inte överför ärenden skulle
            det självklart underlätta arbetssituationen i länsrätterna, där
            belastningen är hård redan i dag. Man skulle spara resurser samtidigt
            som man kunde behålla de väl fungerande utskrivningsnämnderna.
            I stället skulle man kunna göra de förbättringar som eventuellt
            kan behövas på små detaljområden. Därför handlar reservation 4,
            som vi ställer oss bakom, om medel som inte behöver användas på
            detta område.
          </note>
          <note>
            I likhet med moderaterna har också vi i centern ett särskilt
            yttrande, där frågan om antalet nämndemän tas upp. Det finns ett
            tidigare ställningstagande på detta område. Vi anser alltså att
            det skall vara fyra nämndemän i alla tingsrätter.
          </note>
          <note>
            Men vi anser inte att det är meningsfullt att driva frågan vidare
            eller att plädera särskilt mycket för den, eftersom positionerna
            är mycket låsta. Vi har således valt att framställa ett särskilt
            yttrande i det här sammanhanget.
          </note>
          <note>
            Sedan instämmer vi i det särskilda yttrande som
          </note>
          <note>
            Birgit Henriksson och folkpartisterna pläderar för.
          </note>
          <note>
            Det behövs en översyn vad gäller skiljemannalagen.
          </note>
          <note>
            Slutligen: I likhet med vad övriga talare tidigare har sagt här
            anser också vi att regeringen bör få i uppdrag att snarast lägga
            fram ett förslag för riksdagen vad gäller skydd för vittnen. Som
            också tidigare sagts här är det mycket viktigt att vittnen vågar
            lämna uppgifter i domstolarna. Vittnen skall inte behöva vara
            rädda för repressalier. Här i
          </note>
          <note>
            Sverige är det dock inte särskilt vanligt med hot mot vittnen
            -- åtminstone jämfört med förhållandena i många andra länder.
            Men en ökning kan noteras också här.
          </note>
          <note>
            I dag på förmiddagen var jag på en utfrågning som gällde ungdomsbrottsutredningen.
            Från polisen framfördes då att hot mot vittnen blir allt vanligare.
          </note>
          <note>
            Det noteras alltså en ökning på detta område.
          </note>
          <note>
            Därför är det mycket viktigt att åtgärder vidtas. En åtgärd kunde
            vara att åstadkomma en skärpning beträffande påföljdssystemet.
            Det finns förslag härom i en centermotion. Jag tackar för det
            stöd som vi får från moderater och folkpartister. Jag tackar alltså
            dem som uttalat sitt stöd för vår motion. Själv behöver jag inte
            säga särskilt mycket mera. Jag nöjer mig därför med att yrka bifall
            till reservation 10.
          </note>
          <note type="speaker">
            Anf. 18 JAN-OLOF RAGNARSSON (v):
          </note>
          <note>
            Herr talman! Även i fråga om detta betänkande nöjer jag mig med
            ett bifallsyrkande. Jag yrkar bifall till två reservationer, nämligen
            reservation nr
          </note>
          <note>
            2 och reservation nr 5 som gäller anslag till domstolsväsendet.
          </note>
          <note type="speaker">
            Anf. 19 KRISTER SKÅNBERG (mp):
          </note>
          <note>
            Herr talman! Även när det gäller domstolarna behövs det, menar
            jag, en komplettering, en breddning och en fördjupning beträffande
            kunskaper i och erfarenheter av miljörätt och därmed sammanhängande
            frågor. Dessutom tycks det behövas större resurser. Det behövs
            alltså bl.a.
          </note>
          <note>
            ökade anslag. Därför ställer jag mig bakom yrkandet i reservation
            6.
          </note>
          <note>
            Reservation 8 handlar om domares bisysslor. Det finns, herr talman,
            yrken och arbetsuppgifter som är av det slaget att man inte skall
            ha bisysslor eller extraknäck. Det anses mer eller mindre självklart
            att det skall vara så. Det kan t.o.m. finnas särskilda passusar
            om detta i anställningsavtalet. Detta bör gälla domarkåren, och
            alldeles särskilt höga domare.
          </note>
          <note>
            Jag skall inte uppehålla mig särskilt länge vid detta, utan jag
            nöjer mig med att säga följande. För att
          </note>
          <note>
            Caesars hustru inte skall kunna misstänkas bör hon inte heller
            utsättas för systematiska frestelser. Inte heller bör det finnas
            helt olika möjligheter, ja, t.o.m. olika metoder, när det gäller
            att hävda sin rätt. Detta tas upp i reservation 8, som jag ställer
            mig bakom.
          </note>
          <note>
            Herr talman, när det gäller reservation 9 om oberoende domstolar
            noterar jag att vänsterpartiet inte fullföljer. Men vi får kanske
            tillfälle att återkomma till frågan i något annat sammanhang.
          </note>
          <note>
            Jag kan bara säga att vi hyser stor sympati för vänsterpartiets
            påpekanden i reservation 9. Jag har alltså inte framfört något
            yrkande om bifall, utan jag nöjer mig med att säga att jag ansluter
            mig till reservationerna 6 och 8.
          </note>
          <note type="speaker">
            Anf. 20 GÖRAN MAGNUSSON (s):
          </note>
          <note>
            Herr talman! Jag börjar med att yrka bifall till hemställan i
            justitieutskottets betänkande nr 16
          </note>
          <note>
            samt avslag på de reservationer till vilka man hittills under
            överläggningen har yrkat bifall.
          </note>
          <note>
            Jag konstaterar att vi i utskottet är överens om att arbetsläget
            i domstolarna alltjämt är ansträngt.
          </note>
          <note>
            Rekryteringssituationen när det gäller bl.a.
          </note>
          <note>
            domarpersonal har dock förbättrats. Detta hänger bl.a. samman
            med reformeringen av domarbanan.
          </note>
          <note>
            Meritvärderingen har förändrats.
          </note>
          <note>
            Notariebildningen har också förändrats. Sist men ingalunda minst
            har ersättningen, lönerna, till juristpersonalen kunnat förbättras
            under senare år.
          </note>
          <note>
            Allt detta innebär att det nu finns anledning att hysa en större
            optimism beträffande domstolarnas arbetssituation.
          </note>
          <note>
            För närvarande arbetar domstolsutredningen, som har i uppdrag
            att gå igenom olika förfaringsregler.
          </note>
          <note>
            Men man skall också ta reda på vid vilka domstolar olika måltyper
            mest ändamålsenligt kan komma att avgöras. I det avseendet finns
            det förhoppningar om att det skall komma förslag om effektiviseringar
            som leder till ett väsentligt bättre resursutnyttjande. En ledstjärna
            i domstolsutredningens arbete har varit renodlingen av domarrollen.
          </note>
          <note>
            Jag vill i detta sammanhang också gärna konstatera att de förändringar
            som för närvarande pågår -- och det gäller också andra områden,
            bl.a. summariska processer -- naturligtvis medför olägenheter
            och påfrestningar för personalen inom domstolsväsendet. Men som
            jag redan har sagt är det alldeles nödvändigt att genomföra den
            här typen av förändringar. I ett litet längre perspektiv leder
            sådana här förändringar till en förbättrad arbetssituation.
          </note>
          <note>
            Till detta betänkande är ett antal reservationer fogade. När
            det gäller själva anslagsfrågan -- det handlar då om de resurser
            som riksdagen är beredd att ställa till domstolarnas förfogande
            -- finns det inte några yrkanden i framställda reservationer som
            skulle innebära ytterligare resurser, som i sin tur skulle kunna
            leda till att målbalanserna inom domstolarna påverkades. Snarare
            skulle de åtgärder som nämns i en del yrkanden leda till ytterligare
            påfrestningar för domstolsväsendet.
          </note>
          <note>
            Yrkandena åtföljs ju inte av några nya pengar så att säga. I
            stället kan yrkandena betraktas som principuttalanden i vissa
            frågor.
          </note>
          <note>
            I några av motionerna finns det krav och önskemål som faktiskt
            redan har tillgodosetts genom beslut i denna kammare.
          </note>
          <note>
            I fråga om teknikutvecklingen vid domstolarna --
          </note>
          <note>
            det handlar alltså om ADB-stödet -- finns det naturligtvis inga
            delade meningar om det angelägna med att så snabbt som möjligt
            bygga ut de resurserna. Det gäller ju att skapa förutsättningar
            beträffande de pengar som behövs. Men samtidigt måste de möjligheter
            som finns utnyttjas på bästa sätt. Det är också viktigt att vi
            har en fortlöpande teknikförbättring.
          </note>
          <note>
            Frågan om omloppstiden för skattemål i länsrätterna är en gammal
            fråga. Om ett beslut fattades som skulle innebära en alldeles
            fix tidsgräns, skulle det bli svårigheter i länsrätterna när det
            gäller ett ändamålsenligt anordnande av arbetet. Därför finns
            det inte heller nu anledning för riksdagen att följa de förslag
            på detta område som återfinns i några av de väckta motionerna.
          </note>
          <note>
            Utskottet uttalar att det går att förkorta handläggningstiden
            genom att mål avgörs utan att den skattskyldiges motpartsinlaga
            avvaktas. Mål avgörs alltså utan den omgången när detta kan anses
            vara rimligt och bra.
          </note>
          <note>
            Frågan om ytterligare medel till utbildning av nämndemän och
            till information till dessa är också en fråga som är känd sedan
            tidigare. Det är bara att konstatera att medel finns avsatta inom
            domstolsverkets ram. Vidare finns det medel kvar på ett tidigare
            särskilt anslag om 5 milj.kr. just för utbildning och information
            för nämndemän.
          </note>
          <note>
            Miljöpartiets reservation 6 handlar om utbildningsinsatser på
            miljörättens område.
          </note>
          <note>
            Utskottet konstaterar att det för närvarande är domstolarna som
            gör avvägningar i fråga om de utbildningar som domarpersonalen
            skall kunna delta i. Naturligtvis övervägs därvid också utbildningen
            på miljörättens områdde.
          </note>
          <note>
            Inom parentes konstaterar jag att Krister Skånberg i praktiken
            har gett upp när det gäller denna reservation. I ett annat sammanhang
            i utskottet har han ju använt de pengar som han anser finns kvar
            --
          </note>
          <note>
            men frågan är ännu inte avgjord.
          </note>
          <note>
            Herr talman! Frågan om tillsättningarna av domare behandlades
            i fjol i ett betänkande. Birgit
          </note>
          <note>
            Henriksson, som företräder moderata samlingspartiet, talade med
            stor emfas om vikten av att man har tilltro till domstolarna och
            av att man kan lita på domstolsavgörandena. Allt detta --
          </note>
          <note>
            delvis kan det här t.o.m. kallas för retorik --
          </note>
          <note>
            innehåller naturligtvis en kärna av sanning och vikt, och här
            är vi naturligtvis överens. Men, Birgit
          </note>
          <note>
            Henriksson, en liknande motion avstyrktes i fjolårets betänkande
            i detta sammanhang med motiveringar som visar att utskottet bestämt
            tog avstånd från en sådan ordning som skisseras i motionerna.
            Ett bifall skulle inte endast innebära ett avsteg från regeringsformens
            regler om tillsättningen av domartjänster, utan det skulle också
            -- enligt utskottets uppfattning --
          </note>
          <note>
            oundvikligen komma att medföra en politisering av tillsättningsförfarandet.
            Detta skulle kunna få svåra konsekvenser för tilltron till rättsväsendet.
          </note>
          <note>
            Hela utskottet var överens om den bedömningen av motionen utom
            moderata samlingspartiets företrädare. Trots den övertygande bevisningen
            och det resonemang som fördes återkommer man starkt till den typen
            av yrkande. Även om jag redan tidigare har yrkat avslag på reservationerna,
            vill jag återigen upprepa avslagsyrkandet till denna reservation.
            Det är viktigt att vi inte ger oss in i ett förfarande som leder
            till en politisering av tillsättningen av domaretjänsterna.
          </note>
          <note>
            I reservation 8 behandlas frågan om bisysslor för jurister på
            höga tjänster. Jag vill göra två hänvisningar. Frågan är reglerad
            dels i regeringsformen och i rättegångsbalken, dels i lagen om
            offentlig anställning. Justitieministern har i särskild ordning
            i kammaren konstaterat att enligt hennes uppfattning de begränsningar
            som nu finns är tillräckliga i det avseendet.
          </note>
          <note>
            Reservation 9 handlar om oberoende domstolar.
          </note>
          <note>
            Det är naturligtvis mycket klokt av vänsterpartiet att avstå
            från att följa upp reservationen. Den har en felaktig utgångspunkt,
            nämligen att det skulle ha förekommit någon olaglighet i personalkontrollen
            i samband med det s.k. buggningsmålet. Det är ingalunda fallet.
            En kontroll av det slag som gjordes ingick helt i de regler som
            finns. Eftersom vänsterpartiet har klivit av reservationen är
            det väl lämpligt att miljöpartiet gör vänstern sällskap på den
            resan.
          </note>
          <note>
            Till sist har vi frågan om övergrepp i rättssak. Britta
          </note>
          <note>
            Bjelle sade att det råder delade meningar i sakfrågan mellan
            majoriteten och de som står för reservationen. Det är att läsa
            ut mer av betänkandet än vad som faktiskt står där.
          </note>
          <note>
            Majoritetens uppfattning utgår från att våldskommissionen har
            lagt fram förslag av liknande innebörd till regeringen och att
            frågan om skärpning av straffet när det gäller övergrepp i rättssak
            för närvarande är föremål för beredning i justitiedepartementet.
            Därför är det inte nödvändigt att göra något uttalande från riksdagens
            sida.
          </note>
          <note type="speaker">
            Anf. 21 BIRGIT HENRIKSSON (m):
          </note>
          <note>
            Herr talman! Jag började, Göran Magnusson, med att påpeka att
            vi är i slutet av en treårig försöksperiod när det gäller budgetering
            för domstolsväsendet. Det är en av anledningarna till att vi moderater
            har talat om vad vi tycker för framtiden.
          </note>
          <note>
            Diskussionerna ger en fingervisning för vad vi kommer att tala
            om när nästa treårsbudget skall diskuteras.
          </note>
          <note>
            Göran Magnusson tog vidare upp det moderata förslaget om ett
            annat tillsättningsförfarande. Det är just för att undvika en
            politisering, för att vara helt oväldig som vi stöder detta förslag.
            Det har visat sig att i många länder hyser människor misstro till
            sina domare bl.a. på grund av det sätt som de tillsätts på. Vi
            har talat om en tjänsteförslagsnämnd. Den skulle vara en garant
            för att utnämningarna sker utan att ovidkommande hänsyn tas och
            på ett från rättssäkerhetssynpunkt oantastligt sätt. Vi kommer
            inte med fixa och färdiga förslag utan ger många alternativ. Bl.a.
            har vi påpekat att ordföranden i Sveriges advokatsamfund borde
            få säte och stämma i denna nämnd.
          </note>
          <note>
            Det som garanterar att det inte blir en politisering och att
            tilltron till tillsättningarna höjs är att de sker offentligt,
            vilket i dag inte sker annat än i tredje gradens tjänstetillsättningar.
            Där finns detta förfarande. Göran Magnusson kan väl inte påstå
            att det skulle vara politiserade och konstiga tillsättningar i
            de fall där en sådan nämnd redan arbetar. Jag förstår inte diskussionen.
          </note>
          <note type="speaker">
            Anf. 22 INGBRITT IRHAMMAR (c):
          </note>
          <note>
            Herr talman! Vi i centern anser att nuvarande handläggningstider
            i taxeringsbesvär är oacceptabla och att de bör kortas. Ett sätt
            att gå till väga är att sätta ut en tidsgräns. Detta är inte Göran
          </note>
          <note>
            Magnusson och socialdemokraterna beredda att gå med på, trots
            att det tidigare fanns en sådan gräns.
          </note>
          <note>
            Är ni socialdemokrater tillfredsställda med nuvarande ordning
            när det gäller handläggningstiderna? Om ni inte är det, vad menar
            ni då att man skall göra?
          </note>
          <note>
            Detta är ett konkret förslag från centerns sida. Vi efterlyser
            naturligtvis förslag från regeringens sida och inte bara kommentarer
            om att regeringen inte är beredd att göra något nu. Det är inte
            ett svar som är tillfredsställande för den situation som många
            befinner sig i.
          </note>
          <note>
            Jag ställer samma fråga när det gäller övergrepp i rättssak såsom
            hot mot vittnen. Är ni socialdemokrater tillfredsställda med nuvarande
            ordning? Jag medgav i mitt inlägg att det inte är särskilt vanligt
            med övergrepp, hot och repressalier mot vittnen i Sverige i dag.
            Men samtidigt sade jag att detta ökar. Det måste vara oroande
            även för socialdemokraterna.
          </note>
          <note>
            Det är inte bara vi i centern som har tagit upp dessa frågor
            i motioner utan även brottskommissionen.
          </note>
          <note>
            Det har ni socialdemokrater själva hänvisat till.
          </note>
          <note>
            Inte kan ni vara tillfredsställda med situationen.
          </note>
          <note>
            Det räcker inte med att svara dessa vittnen som i dag är oroade
            med att ni bereder frågorna. Ni socialdemokrater i riksdagen måste
            väl ha en egen syn och uppfattning om hur ni vill ha det. Ni borde
            ju kunna ge de signalerna till ert eget departement, att ni t.ex.
            är beredda att skärpa straffpåföljden.
          </note>
          <note type="speaker">
            Anf. 23 BRITTA BJELLE (fp):
          </note>
          <note>
            Herr talman! Jag vill ta upp samma frågor som
          </note>
          <note>
            Ingbritt Irhammar tog upp. När det gäller långa handläggningstider
            för skattemål, trodde vi alla att länsrätterna så småningom skulle
            kunna beta av sina balanser och få till stånd kortare handläggningstider.
            Men trots att länsrätterna är den enda domstolsverksamhet som
            verkar ha en något så när oförändrad arbetssituation, nästan alla
            de andra domstolarna har fått ökad belastning, har man ändå inte
            lyckats pressa tiderna för skattemål.
          </note>
          <note>
            Ett mål som ligga uppåt två år är till stor olägenhet för den
            enskilde. Men det ger också svårigheter för polisen och åklagaren
            att fortsätta att utreda t.ex.
          </note>
          <note>
            ekonomisk brottslighet när skattedomstolarnas handläggningblir
            så långvarig i länsrätterna som i dag. Det är hög tid att försöka
            komma till rätta med de långa handläggningstiderna. Man har inte
            nått någonstans på det området. Därför måste man nu börja fundera
            på en lösning. Vi tycker att en sådan lösning kunde vara så som
            framgår av centerns motion.
          </note>
          <note>
            När det gäller övergrepp i rättssak säger Göran
          </note>
          <note>
            Magnusson att frågan är föremål för beredning i justitiedepartementet.
            Det är ju lovvärt. I detta fall gör jag precis som Ingbritt Irhammar.
            Jag efterlyser en politisk åsikt från det största partiet i riksdagen:
          </note>
          <note>
            Anser ni att man borde förändra straffbestämmelserna när det
            gäller övergrepp i rättssak eller anser ni det inte? Eftersom
            ni inte skriver att ni anser att man borde förändra straffsatserna
            kan det bara betyda att ni inte tycker det. Det finns utmärkta
            möjligheter att i våldskommissionens betänkande läsa huruvida
            man anser denna fråga är viktig eller inte.
          </note>
          <note>
            Skälet till att den känns väldigt angelägen är att det i samhället
            i dag visar sig att allt färre människor vill ingripa i situationer
            med våld. Man ringer inte till polisen och anmäler om man ser
            våld på stan eller om någon misshandlas i samma hus som man själv
            bor i. Vi drar oss för att ge oss till känna när vi vet att brott
            begås. Den utvecklingen har funnits en tid.
          </note>
          <note>
            Då måste man fundera över vad som skall göras.
          </note>
          <note>
            Ett sätt är att stärka vittnets säkerhet, och det kan man bl.a.
            göra genom att skärpa straffbestämmelsen.
          </note>
          <note type="speaker">
            Anf. 24 KRISTER SKÅNBERG (mp):
          </note>
          <note>
            Herr talman! Göran Magnusson talade om att jag använde samma
            budgetpengar två gånger. Det var i alla fall så jag uppfattade
            honom.
          </note>
          <note>
            Jag tror på återanvändning. Det finns många exempel på att pengar
            kan göra dubbel och flerdubbel nytta. Jag vet också att det finns
            oppositionspartier som inte tar ekonomiskt ansvar för sina förslag.
            Herr talman! Så gör inte vi i miljöpartiet. Vi har i vår gröna
            statsbudget reserverat medel för att kunna stödja andra partiers
            förslag om de är viktiga. I detta speciella fall har vi dessutom
            själva anvisat pengar i vår budget. För att undvika missförstånd
            tvingas jag yrka bifall till reservation nr 6, anslag till domstolarna
            m.m.
          </note>
          <note>
            Herr talman! När det gäller domares bisysslor upplyste Göran
            Magnusson om att vår justitieminister är nöjd med nuvarande tillstånd.
          </note>
          <note>
            De uppgifter som jag har till mitt förfogande gör att jag inte
            är nöjd, utan snarare oroad. Många höga domare använder en stor
            del av sin tid, sitt intresse och sitt kunnande på bisysslor.
            Jag menar att det skulle vara bättre för svenskt rättsväsende
            om de använde sina resurser i det ämbete som de är utnämnda till.
          </note>
          <note>
            Vi vidhåller vår uppfattning när det gäller den reservationen.
            Jag nöjer mig med att ställa mig bakom den utan att yrka bifall.
          </note>
          <note>
            När det gäller reservation nr 9, herr talman, står jag inte som
            reservant. Jag tillät mig bara påpeka att jag har sympati för
            de synpunkter som ligger bakom vänsterpartiets reservation, men
            vi har där inte reserverat oss.
          </note>
          <note type="speaker">
            Anf. 25 GÖRAN MAGNUSSON (s):
          </note>
          <note>
            Herr talman! Birgit Henriksson försvarar moderata samlingspartiets
            ståndpunkt att inte ge ytterligare resurser till domstolsväsendet
            med att det är en pågående treårsbudget. Samtidigt för partiet,
            i sällskap med vissa andra partier, många resonemang om att det
            behöver tillföras resurser.
          </note>
          <note>
            Det är klart att vi socialdemokrater, de som arbetar i domstolsväsendet
            och den rättssökande allmänheten skulle vara intresserade av att
            veta vilka resurser som moderata samlingspartiet är beredda att
            satsa i domstolsväsendet.
          </note>
          <note>
            När det gäller tillsättningen av vissa domare vidhåller jag den
            breda utskottsmajoritetens uppfattning från fjolårets handläggning
            av en liknande motion, nämligen att detta skulle leda till en
            politisering. Om konstitutionsutskottet exempelvis skall utse
            ett antal personer som arbetar med denna fråga, leder det mycket
            ofelbart till en politisering. Det är just detta som Birgit
          </note>
          <note>
            Henriksson vill undvika.
          </note>
          <note>
            När det gäller handläggningen av taxeringsmål är det fråga om
            vilka resurser som man ytterst har att sätta till i domstolsväsendet.
            Att besluta om en tidsgräns -- i detta fall på ett år -- ger inga
            ytterligare resurser till länsrätterna utan endast ändrad ordning
            av handläggningen så att man måste skjuta på en del andra mål
            för att handlägga taxeringsmålen.
          </note>
          <note>
            Länsrätten har ett stort bekymmer i sin handläggningsordning.
            Det är de förtursmål som finns bl.a. inom socialtjänstlagstiftningen,
            t.ex.
          </note>
          <note>
            lagen om vård av unga. Det här handlar ytterst om ytterligare
            resurser.
          </note>
          <note>
            Vi är långt ifrån nöjda med handläggningstiderna.
          </note>
          <note>
            Vi ser fram emot att den nya taxeringsordningen och andra effektiviseringar
            som kan åstadkommas leder till kortare handläggningstider. Det
            är klart att den som ligger i en taxeringstvist skall naturligtvis
            få sin rätt prövad så fort som möjligt.
          </note>
          <note>
            Beträffande frågan om övergrepp i rättssak är det under socialdemokratisk
            ledning som våldskommissionen har lagt fram sina förslag. Det
            finns väl egentligen ingen annan uppfattning i den frågan. Det
            är snarare så att det från oppositionspartiernas sida finns ett
            behov att markera en ståndpunkt av rent opinionsmässiga skäl.
            Inget vittne blir mindre eller mera hotat av att vi här i riksdagen
            gör ett uttalande i denna fråga.
          </note>
          <note>
            Det är först när vi får en proposition som vi kan ta ställning
            till detta. Detta skall vi naturligtvis göra när propositionen
            kommer.
          </note>
          <note>
            Till sist vill jag till Krister Skånberg säga några ord om återanvändning.
            Det handlade inte om återanvändning. Det handlar om att Krister
          </note>
          <note>
            Skånberg har 2 milj.kr. för detta ändamål i sin budget. Dem har
            han gjort av med på domarutbildningen. I ett senare betänkande
            tar han samma pengar och använder dem ytterligare en gång. Krister
            Skånberg har gett upp reservation 6
          </note>
          <note>
            och räknar med att få stryk där och då kan han använda pengarna
            en gång till. Det kallar inte jag för återanvändning.
          </note>
          <note>
            Ajournering
          </note>
          <note>
            Kammaren beslöt kl. 14.18 att ajournera förhandlingarna till
            kl. 14.30.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.30.
          </note>
          <note>
            7 § Muntliga frågor till statsråd
          </note>
          <note>
            Vice statsminister Odd Engström, utrikesminister
          </note>
          <note>
            Sten Andersson, kommunikationsminister Georg
          </note>
          <note>
            Andersson, arbetsmarknadsminister Mona Sahlin och finansminister
            Allan Larsson hade infunnit sig i kammaren för att svara på muntliga
            frågor.
          </note>
          <note type="speaker">
            Anf. 26 TALMANNEN:
          </note>
          <note>
            Välkomna till den nya frågestunden, som vi på försök skall hålla
            här i kammaren tre gånger i vår.
          </note>
          <note>
            Jag hoppas på precisa frågor, raka svar och gott humör.
          </note>
          <note>
            Fråga om globala miljöfrågor
          </note>
          <note type="speaker">
            Anf. 27 INGBRITT IRHAMMAR (c):
          </note>
          <note>
            Herr talman! När det gäller utrikesfrågor debatterar vi vanligtvis
            bistånd, mänskliga rättigheter och nedrustning, och miljöfrågorna
            har alltmer kommit i centrum. Nu har centern lagt fram ett förslag
            till riksdagen, och jag skulle vilja höra
          </note>
          <note>
            Sten Anderssons syn på det.
          </note>
          <note>
            Det skall bli en stor global miljökonferens i
          </note>
          <note>
            Brasilien 1992. Vi vill inrätta en global miljöfond till stöd
            för fattiga länder. Är Sten Andersson och regeringen beredda att
            stödja en sådan tanke, och anser regeringen att den är nödvändig?
          </note>
          <note>
            Anf. 28 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Först vill jag säga att det gläder mig att se så
            många förhoppningsfulla ledamöter i kammaren.
          </note>
          <note>
            Jag skulle kunna klara det här genom att säga att det inte är
            mitt område. Men det är det; det är allas område. Det kommer många
            förslag, och det är självklart att också ett sådant här långtgående
            förslag skall vägas in i de avgöranden som träffas innan miljökonferensen
            äger rum. Men ett mera precist svar än så är jag inte beredd att
            lämna.
          </note>
          <note>
            Fråga om rasism och invandrarfientlighet
          </note>
          <note type="speaker">
            Anf. 29 HANS GÖRAN FRANCK (s):
          </note>
          <note>
            Herr talman! Det går knappast en dag utan att det här i Sverige
            förekommer incidenter med rasistiska eller invandrarfientliga
            inslag. Jag vill fråga vice statsministern, med hänsyn till att
            det t.o.m. är värre i andra länder, om regeringen är beredd att
            ta något initiativ för att försöka sätta stopp för rasism och
            invandrarfientlighet. Det gäller ett initiativ på hög nivå både
            på det internationella planet och i
          </note>
          <note>
            Sverige.
          </note>
          <note type="speaker">
            Anf. 30 Statsrådet ODD ENGSTRÖM (s):
          </note>
          <note>
            Herr talman! I den mån man i dag kan se att det finns sådana
            tendenser till hårdnande klimat, så har de i långa stycken ett
            intimt samband med de villkor under vilka människorna lever, både
            invandrare och flyktingar och de människor som finns kring dem
            här hemma i Sverige. Den allra största frågan, som nu seglar fram
            med förödande kraft, gäller hotet mot sysselsättningen och en
            ökande arbetslöshet, som kommer att slå hårdast mot invandrare
            och flyktingar och mot de grupper som känner sig hotade av en
            invandring.
          </note>
          <note>
            Det viktigaste som en regering kan göra i det här läget är att
            föra en offensiv och kraftfull politik mot arbetslösheten. Det
            har vi sysslat med i ett par år, och vi kommer att fortsätta med
            det också i de led där det handlar om att kämpa mot arbetslösheten.
          </note>
          <note>
            Till detta kommer sedan ett antal initiativ, som man kan återkomma
            till mera i detalj när man vill diskutera internationella initiativ
            osv.
          </note>
          <note>
            Fråga om den öppna arbetslösheten
          </note>
          <note type="speaker">
            Anf. 31 CARL BILDT (m):
          </note>
          <note>
            Herr talman! I januari gjorde regeringen bedömningen att den
            öppna arbetslösheten mot slutet av året inte skulle komma att
            bli högre än
          </note>
          <note>
            3,5 %. Det var en uppenbar skönmålning. Nu skulle jag vilja fråga
            arbetsmarknadsministern om hon i dag vågar ha någon uppfattning
            om hur hög den öppna arbetslösheten faktiskt kommer att bli mot
            slutet av året.
          </note>
          <note>
            Anf. 32 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Herr talman! Jag får väl göra som i England och vända mig till
            den högt värderade ledamoten för
          </note>
          <note>
            Stockholms län, herr Bildt.
          </note>
          <note>
            (Carl Bildt (m) inpass: Stockholms stad.)
          </note>
          <note>
            Ja, Stockholms stad; det är bara det att länet är så mycket bättre.
          </note>
          <note>
            När det gäller arbetsmarknadsläget för det här året får regeringen
            nu bedömningarna både från AMS
          </note>
          <note>
            och från konjunkturinstitutet och skall lämna en samlad redovisning
            inom den närmaste veckorna.
          </note>
          <note>
            Men jag vet också, till skillnad från Carl Bildt, att mycket
            av detta går att påverka genom att man står på två ben i arbetslöshetsbekämpningen
            -- genom att man både bekämpar inflationen och kostnadskrisen
            och gör aktiva arbetsmarknadspolitiska insatser. Jag lovar Carl
          </note>
          <note>
            Bildt att både jag och regeringen står på båda dessa ben också
            i fortsättningen.
          </note>
          <note type="speaker">
            Anf. 33 CARL BILDT (m):
          </note>
          <note>
            Herr talman! Får jag då fråga den högt värderade ledamoten för
            Stockholms län: Om nu den öppna arbetslösheten är någonting som
            regeringen kan påverka och bestämma över, hur kan det då komma
            sig att vi nu kan säga att den kommer att bli så mycket högre
            i slutet av året än vad regeringen trodde för bara någon månad
            sedan? Är inte det, högt ärade ledamot, ett misslyckande?
          </note>
          <note>
            Anf. 34 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Herr talman! Arbetslöshet är alltid ett misslyckande, både för
            samhället, för politiken och för de människor som drabbas av den.
            Vad jag har hävdat, och vad regeringen har hävdat under många
            år, är att man måste våga ge sig på båda dessa saker -- bekämpa
            den öppna arbetslösheten med arbetsmarknadspolitik och bekämpa
            inflationen. Hade t.ex. Carl Bildt och andra här i riksdagen för
            ett år sedan velat vara med och bekämpa kostnadsläget genom de
            förslag vi då lade fram, så hade våra förutsättningar i dag sett
            annorlunda ut.
          </note>
          <note>
            Fråga om kurdernas befrielsekamp
          </note>
          <note type="speaker">
            Anf. 35 RAGNHILD POHANKA (mp):
          </note>
          <note>
            Herr talman! Jag vill ställa en fråga till utrikesministern.
            Sverige har ju i många sammanhang stött olika befrielserörelser.
            I dag pågår en kamp, främst i Irak och i Turkiet, för kurdernas
            självständighet. Kan Sverige ställa upp och stödja den befrielsekampen?
          </note>
          <note>
            Anf. 36 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Vi har ju många gånger i den här kammaren diskuterat
            det kurdiska problemet. Det kurdiska folket finns i fem olika
            länder. Det är mycket hårt förtryckt i många länder; man har använt
            oerhört brutala metoder.
          </note>
          <note>
            Vi har från svensk sida hävdat det kurdiska folkets rätt till
            ökat självbestämmande, men sagt att detta måste komma till stånd
            genom de överenskommelser som kan träffas.
          </note>
          <note>
            I dag kan vi ändå konstatera att den kurdiska saken står litet
            starkare än tidigare, delvis genom att konflikten Irak--Kuwait
            fick det slut som den fick.
          </note>
          <note>
            Den turkiska regeringen har också visat större förståelse för
            de kurder som finns i Turkiet. Det är långt ifrån tillräckligt,
            men det är ändå en förbättring. Det förekommer också ganska positiva
            resonemang när det gäller kurderna i Irak.
          </note>
          <note>
            Sverige har alltid hävdat, och kommer att fortsätta att hävda,
            att kurderna skall ha rätt både till sin kultur och sitt språk
            och till autonomi inom de länder där de finns.
          </note>
          <note>
            Fråga om hjälp till utländsk valuta
          </note>
          <note type="speaker">
            Anf. 37 BIRGIT FRIGGEBO (fp):
          </note>
          <note>
            Herr talman! Estland förbereder sig för att eventuellt skaffa
            en egen valuta, och det har från
          </note>
          <note>
            Estlands regering till den svenska framförts önskemål om att
            Sverige skulle trycka och betala de nya sedlarna.
          </note>
          <note>
            Sverige skänkte tidigare bort Estlands guldreserv.
          </note>
          <note>
            Kan regeringen mot denna bakgrund tänka sig att ställa upp på
            det här önskemålet från Estland?
          </note>
          <note type="speaker">
            Anf. 38 Statsrådet ODD ENGSTRÖM (s):
          </note>
          <note>
            Herr talman! Utan att i detalj vara insatt i frågeställningen
            vill jag säga att det i första hand torde vara fråga om i vilken
            utsträckning den del av riksbankens verksamhet som ligger under
            Tumba sedeltryckeri, Tumba pappersbruk etc., har med detta att
            göra.
          </note>
          <note>
            Det gäller alltså i botten en affärsuppgörelse -- vem som skall
            konstruera och sedan producera mynt och sedlar. Först därefter
            kan det, såvitt jag förstår, bli en diskussion om i vilken utsträckning
            Sverige skall medverka till att finansiera en del av denna produktion.
            Den affärsuppgörelse som rimligen ligger i botten kan alltså sedan
            i vanlig ordning diskuteras när det gäller finansiering och refinansiering.
            I övrigt har jag ingenting som jag kan meddela i form av detaljerad
            kunskap.
          </note>
          <note>
            Fråga om provsprängningar vid Novaja Zemlja
          </note>
          <note type="speaker">
            Anf. 39 STEN-OVE SUNDSTRÖM (s):
          </note>
          <note>
            Herr talman! Hur ser utrikesministern på möjligheterna att övertyga
            ryssarna om att de bör sluta med provsprängningarna vid Novaja
            Zemlja, som ju ligger bara ett 70-tal mil från vår gräns?
          </note>
          <note>
            Anf. 40 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Vi har tillsammans med övriga nordiska länder gjort
            en ganska bestämd framställning, där vi har sagt ifrån att vi
            inte vill ha några sådana provsprängningar. De nordiska utrikesministrarna
            träffas på nytt i morgon, och jag utgår från att denna fråga blir
            föremål för ny diskussion. Inställningen är alldeles självklar,
            av de skäl frågeställaren angav.
          </note>
          <note>
            Fråga om ''skattemässig vårdagjämning''
          </note>
          <note type="speaker">
            Anf. 41 HUGO HEGELAND (m):
          </note>
          <note>
            Herr talman! I dag är det vårdagjämning. För den svenske skattebetalaren
            blir det vårdagjämning först när den mörka delen av inkomståret,
            dvs. då hela inkomsten går till skatter och offentliga avgifter,
            inte överstiger den ljusare delen av inkomståret, när man får
            disponera hela inkomsten själv -- dvs. när skatter och avgifter
            uppgår till högst till 50 % av BNP. När kommer detta att inträffa
            vid fortsatt socialdemokratisk politik?
          </note>
          <note>
            Anf. 42 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Jag tycker att det är klokt, när man diskuterar
            de offentliga utgifterna och skatterna, att se dem i ett sammanhang.
            Om man skall sänka skattetrycket, skall man göra besparingar.
            Vi möter krav på stora anslag till olika områden. Sjukvården är
            ett mycket angeläget område. Det gäller också pensionärernas villkor,
            en god omvårdnad och omsorg om barnen, en skola som vi kan göra
            bättre, bistånd till nära och fjärran länder.
          </note>
          <note>
            Detta är mycket stora önskemål, som vi gärna skulle vilja möta.
            De måste vägas mot den ambition som Hugo Hegeland redovisar --
            att sänka det totala skattetrycket. Därför finns det ingen enkel
            matematik som innebär att vi kan säga att så här mycket kan vi
            sänka skattetrycket.
          </note>
          <note>
            Om vi vill ha ett bra samhälle med god vård och omvårdnad, med
            trygghet -- då får vi betala för det.
          </note>
          <note>
            Jag känner mig, i alla de svåra avvägningar vi gör internt, som
            skattebetalarnas sista utpost. Jag skall hålla emot sådant som
            jag med mitt hjärta kan anse vara mycket angeläget, för jag ser
            också problemet med att finansiera det.
          </note>
          <note>
            Vi måste ha båda de här ambitionerna. Det gäller att kunna stå
            emot skattebetalarna och säga: Så här mycket kostar det, och det
            måste vi ta in. Det gäller också att stå emot olika anspråk som
            vi möter och säga att vi inte kan klara allt på en gång.
          </note>
          <note>
            Vi skall försöka få en så god tillväxt i vår ekonomi att resurserna
            räcker för många av de önskemål vi möter -- och att vi samtidigt
            kan sänka utgifternas andel av samhällsekonomin. Jag tror att
            vi därigenom kan förbättra vårt välfärdssamhälle på många sätt.
            Men jag är inte beredd att lägga fast en viss siffra och säga
            att vid en viss tidpunkt skall vi ha nått dit. Vi måste klara
            de här ambitionerna samtidigt.
          </note>
          <note>
            Fråga om Öresundsbron
          </note>
          <note type="speaker">
            Anf. 43 ROLF L NILSON (v):
          </note>
          <note>
            Herr talman! Jag vill till kommunikationsminister
          </note>
          <note>
            Georg Andersson ställa samma fråga som ställdes av folketingsledamoten
            Sten Gerde, sf, i tisdags i folketinget: Varför väljer ni en ''beskidt''
            teknologi för Öresundsförbindelsen, när ni kunde välja en ren
            -- dvs. en kombinerad bil- och järnvägsbro i stället för en borrad
            järnvägstunnel?
          </note>
          <note>
            Anf. 44 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! En kombinerad bro mellan Malmö och Köpenhamn kommer
            att fylla ett mycket viktigt kommunikationsbehov. Vi knyter samman
            Sverige och Danmark -- knyter samman Skandinavien och kontinenten.
            Det är en förbindelse som tillgodoser behovet av transporter,
            både bilburna och järnvägsburna.
          </note>
          <note>
            Jag vill i detta sammanhang betona att om man skall åstadkomma
            en järnvägsförbindelse som kan finansieras, så måste det ske i
            form av en kombinerad förbindelse. I den kombinerade förbindelsen
            kommer järnvägsdelen att vara den kostnadsmässigt största. Den
            finansieras huvudsakligen genom att vägförbindelsen kommer att
            gå med överskott. Enbart en järnvägsförbindelse går icke att finansiera;
            den skulle kräva mycket stora subventioner under lång tid framöver.
            Vi kan använda pengarna på ett bättre sätt. Med en kombinerad
            förbindelse får vi en bra och effektiv kommunikationsled mellan
          </note>
          <note>
            Sverige och Danmark.
          </note>
          <note>
            Fråga om budgetunderskott
          </note>
          <note type="speaker">
            Anf. 45 IVAR FRANZÉN (c):
          </note>
          <note>
            Herr talman! Hur tänker finansministern finansiera det budgetunderskott
            som uppstår genom tillbakadragna förslag -- det gäller t.ex.
          </note>
          <note>
            samordningen av sjukförsäkring och arbetsskadeförsäkring -- och
            genom de nya utgifterna, t.ex. extra KBT och de extra insatser
            som kan behövas för sysselsättningen?
          </note>
          <note>
            Anf. 46 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Jag har för avsikt att återkomma till riksdagen
            och på sedvanligt sätt i kompletteringspropositionen redovisa
            de förslag och åtgärder som kan behövas.
          </note>
          <note>
            Vi håller nu på att få in underlag i form av konjunkturbedömning.
            Vi får också våra egna beräkningar av statens utgifts- och inkomstsituation.
            När detta material finns tillgängligt kan regeringen ta ställning,
            och jag skall alltså redovisa det på vanligt sätt. Men för dagen
            kan jag inte ge något besked.
          </note>
          <note>
            Fråga om statligt ägande
          </note>
          <note type="speaker">
            Anf. 47 ANNE WIBBLE (fp):
          </note>
          <note>
            Herr talman! För en knapp vecka sedan presenterade finansdepartementet
            ett förslag till mångdubbling av det statliga ägandet i Sverige.
            Jag tänker på förslaget att låta AP-fonderna köpa aktier för upp
            till 250 miljarder kronor.
          </note>
          <note>
            Jag har en mycket enkel fråga till finansminister;
          </note>
          <note>
            den kan med fördel besvaras med ja eller nej.
          </note>
          <note>
            Anser finansministern att en socialisering av de svenska företagen
            bidrar till en bättre ekonomisk utveckling i Sverige?
          </note>
          <note>
            Anf. 48 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Jag anser att pensionsfonderna skall förvaltas väl.
            De skall få en god avkastning så att vi, när vi är gamla, kan
            få bra pensioner, och så att vi inte behöver ta ut så höga avgifter.
            Det är motivet bakom förslaget.
          </note>
          <note type="speaker">
            Anf. 49 ANNE WIBBLE (fp):
          </note>
          <note>
            Herr talman! Detta har ingenting med pensioner att göra. Vad
            jag frågade var: Anser finansministern att mera statliga ägande
            och mera socialisering hjälper till att lösa Sveriges ekonomiska
            problem -- ja eller nej?
          </note>
          <note>
            Anf. 50 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Försäkringsbolagens fonder kan placeras i aktier,
            och jag anser att det är till gagn för pensionerna att också kunna
            använda AP-fonderna på samma sätt.
          </note>
          <note type="speaker">
            Anf. 51 ANNE WIBBLE (fp):
          </note>
          <note>
            Herr talman! Då måste jag tolka svaret så, att finansministern
            anser att en socialisering ökar möjligheterna att skapa en bättre
            ekonomi i
          </note>
          <note>
            Sverige. Kan finansministern anföra något enda exempel på att
            en socialisering leder till bättre välstånd?
          </note>
          <note>
            Anf. 52 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Jag har gett svaret på frågan -- att vi vill åstadkomma
            god avkastning och god tillväxt av pensionsfondens medel. Det
            här är ett sätt att åstadkomma detta. Jag tror att det är till
            allas gagn att vi kan få det nödvändiga sparandet till näringslivet
            och att vi kan få bra avkastning med tanke på pensionerna.
          </note>
          <note>
            Fråga om bidragsberoendet
          </note>
          <note type="speaker">
            Anf. 53 BO LUNDGREN (m):
          </note>
          <note>
            Herr talman! Bidragsberoendet ökar alltmer. Bara under de senaste
            månaderna har regeringens politik lett till att 100 000 barnfamiljer
            blivit beroende av bostadsbidrag, att mer än 60 000
          </note>
          <note>
            pensionärer blivit beroende av bostadsbidrag och att mer än 60
            000 pensionärer blivit beroende av bostadstillägg.
          </note>
          <note>
            Avser regeringen att vidta åtgärder för att minska bidragsberoendet,
            som ni själva har orsakat, och i så fall när och hur?
          </note>
          <note>
            Jag ställer frågan till finansministern.
          </note>
          <note type="speaker">
            Anf. 54 Statsrådet ODD ENGSTRÖM (s):
          </note>
          <note>
            Herr talman! Finansministern skulle säkerligen vara utomordentligt
            väl lämpad att svara på den frågan, men det blir kanske litet
            tjatigt att se honom gå upp och ner hela tiden, så låt mig vara
            med en stund, för det här är skojigt!
          </note>
          <note>
            Vi kan diskutera länge hur mycket bidragsberoendet ökar och minskar.
            Om man isolerar en fråga så här rakt upp och ner från verkligheten
            i övrigt kan man få till stånd en lustig men föga klarläggande
            diskussion mellan golvet och podiet.
          </note>
          <note>
            Vad det ytterst handlar om är i långa stycken människors förutsättningar
            och möjligheter att leva på de inkomster som de har. Det är i
            sin tur bl.a. en funktion av sådana saker som den högt värderade
            frågeställaren ofta ägnar sig åt, nämligen skattetrycket, men
            också i betydande utsträckning av människors möjligheter att arbeta
            och att göra det under sådana villkor att inflationen inte tar
            alltför mycket av det som de tjänar på sitt dagliga värv.
          </note>
          <note>
            Helt följdriktigt har för det första regeringens politik under
            de senaste åren varit inriktad på att i vårt land införa ett nytt
            skattesystem, som premierar arbete, sänker skatten på arbete och
            höjer den på kapital. För det andra har politiken sedan våren
            1989 varit inriktad på att pressa tillbaka inflationen. Åtgärder
            som t.ex. momshöjningar som skall pressa tillbaka den ekonomiska
            aktiviteten är alltid mycket obehagliga. Kammaren har inte varit
            road av förslagen, lika litet som det roade kammaren att ta emot
            förslag om lönestopp, prisstopp, fredsplikt som kom att kallas
            strejkstopp, osv.
          </note>
          <note>
            I två år har vi nu försökt att attackera inflationen, med begränsad
            framgång eftersom vi inte kunnat samla oss som regering och riksdag
            till en kraftfull politik för detta. Man börjar nu skymta grundläggande
            sammanhang bakom de förhållanden som människor brottas med i den
            mån de nu har blivit i stigande grad bidragsberoende.
          </note>
          <note>
            Där någonstans skulle en klarläggande debatt kunna börja -- men
            bara börja.
          </note>
          <note>
            Fråga om finansieringen av Öresundsbron
          </note>
          <note type="speaker">
            Anf. 55 KJELL DAHLSTRÖM (mp):
          </note>
          <note>
            Herr talman! Jag vill fråga kommunikationsminister Georg Andersson,
            litet grand som en följdfråga till det som anfördes av
          </note>
          <note>
            Rolf L Nilson, hur han skall finansiera
          </note>
          <note>
            Öresundsbron. Man får det intrycket att miljön kommer att förbättras
            av att den här bron byggs. I
          </note>
          <note>
            folketingsdebatten häromdagen framhölls det att vi kanske behöver
            bygga många broar för att förbättra miljön här i Skandinavien.
          </note>
          <note>
            Vilka fler broar tänker sig Georg Andersson att bygga för att
            förbättra miljön i Sverige och i
          </note>
          <note>
            Skandinavien i övrigt?
          </note>
          <note>
            Anf. 56 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Jo, vi kan nog bygga broar och förbättra miljön,
            men Öresundsbron skall inte tillkomma i första hand för att förbättra
            miljön.
          </note>
          <note>
            Den skall dock omgärdas med stränga miljökrav, som uppfyller
            de villkor som vi rimligtvis har anledning att ställa i det sammanhanget.
          </note>
          <note>
            Men huvudfrågan gällde finansieringen, och bron skall finansieras
            med avgifter på dem som trafikerar den, såväl på järnvägstrafiken
            som på bilismen.
          </note>
          <note>
            Det är bra att Kjell Dahlström ställer denna fråga, så att jag
            inför detta ovanligt stora auditorium kan klargöra att det icke
            är skattebetalarnas pengar som skall finansiera Öresundsbron.
            Det har ibland i vulgärdebatten gjorts gällande att vi tar ifrån
            glesbygden för att satsa på en Öresundsbro. Så är icke fallet,
            utan det är när Kjell Dahlström, jag och andra åker på bron som
            vi skall betala avgifter och därmed finansiera bygget.
          </note>
          <note type="speaker">
            Anf. 57 KJELL DAHLSTRÖM (mp):
          </note>
          <note>
            Herr talman! Kan Georg Andersson ge några garantier beträffande
            den prispolitik som skall föras med avgifterna på bron?
          </note>
          <note>
            Anf. 58 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Jag ber att få återkomma med en mera utförlig redovisning
            av det avtal som jag förhoppningsvis inom de allra närmaste dagarna
            kan teckna med min kollega Kaj Ikast i Danmark, och därefter med
            en proposition till riksdagen. I det sammanhanget är jag beredd
            att utförligt redovisa de ekonomiska kalkylerna och alla de övriga
            beslut och ställningstaganden som ligger bakom det här projektet.
          </note>
          <note>
            Fråga om inlandsbanan
          </note>
          <note type="speaker">
            Anf. 59 VIOLA CLAESSON (v):
          </note>
          <note>
            Herr talman! Också jag vill ställa en fråga till
          </note>
          <note>
            Georg Andersson. Jag skulle vilja höra när Georg
          </note>
          <note>
            Andersson tänker resa med inlandsbanan nästa gång.
          </note>
          <note>
            Anf. 60 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Viola Claesson frestar mig mycket starkt, men jag
            vet inte om det är lovligt, att göra en enkät för att ta reda
            på hur många som har rest på inlandsbanan under de senaste två
            åren.
          </note>
          <note>
            (Viola Claesson: Jag tillhör dem som har gjort det.)
          </note>
          <note>
            Tack! Också jag tillhör den skaran. Jag har inte programmerat
            in någon ytterligare resa på inlandsbanan, men låt mig säga att
            vi i dag ger transportrådet i uppdrag att effektuera det beslut
            som riksdagen fattade för ett par timmar sedan. Vi avser att handla
            snabbt för att trygga en god transportförsörjning inom inlandsbaneområdet.
          </note>
          <note>
            Fråga om medlemskap i EG
          </note>
          <note type="speaker">
            Anf. 61 JAN-ERIK WIKSTRÖM (fp):
          </note>
          <note>
            Herr talman! Får jag fråga utrikesministern hur det går med arbetet
            i Arvfurstens palats med förberedelserna för en ansökan om medlemskap
            i
          </note>
          <note>
            EG och hur tidtabellen för detta ser ut.
          </note>
          <note>
            Anf. 62 Utrikesminister STEN ANDERSSON
          </note>
          <note>
            (s):
          </note>
          <note>
            Herr talman! Det går bra. -- Vi har gjort en mycket noggrann
            genomgång. Vi kommer att sända ut materialet till den grupp som
            har utsetts med företrädare för regeringen och de i utrikesnämnden
            ingående partierna, och detta skall diskuteras den
          </note>
          <note>
            12 april. Sedan får vi se hur det blir med resten av tidtabellen,
            men så långt är den klar.
          </note>
          <note>
            Fråga om ecu-anknytning
          </note>
          <note type="speaker">
            Anf. 63 LARS TOBISSON (m):
          </note>
          <note>
            Herr talman! Jag vill ställa en fråga till finansministern. När
            finansministern för någon dag sedan besökte Bryssel framkom att
            ett närmande till det europeiska valutasamarbetet i form av en
            ecu-anknytning blir aktuellt i april. Sedan några veckor tillbaka
            stiger dollarn och har gått upp från
          </note>
          <note>
            5:50 till 6:00 kr. Det betyder att kronan samtidigt apprecieras
            mot D-marken, vilket inte stämmer med förhållandena när det gäller
            konkurrenskraften mellan de två berörda länderna.
          </note>
          <note>
            Min fråga är: Varför vänta till i april när på det här viset
            villkoren för en ecu-anknytning försämras för varje dag som går?
          </note>
          <note>
            Anf. 64 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Lars Tobisson har rätt så till vida att jag har
            besökt Bryssel och att jag har fört diskussioner om Sveriges förhållande
            till
          </note>
          <note>
            Gemenskapen. I det sammanhanget har man självfallet berättat
            om sina planer vad gäller valutapolitik. För vår del följer vi
            detta med intresse, men regeringens uppgift är att se till att
            inflationen varaktigt pressas ned, och det är politiken också
            inriktad på. Vi kan nu se framför oss en period med mycket stabilare
            priser än under den period som vi har bakom oss. Uppgiften att
            ta ställning till valutapolitiken åligger, som Lars
          </note>
          <note>
            Tobisson vet, riksbanken.
          </note>
          <note type="speaker">
            Anf. 65 LARS TOBISSON (m):
          </note>
          <note>
            Herr talman! Ja, jag vet naturligtvis att det är riksbankens
            uppgift, men jag vet också att ett uttalande från finansministern
            och riksdagen spelar en roll i det här sammanhanget.
          </note>
          <note>
            Om nu finansministern är så säker på att inflationen redan är
            nere -- han har låtit distribuera ett diagram av den innebörden
            -- frågar jag återigen: Varför vänta, när förhållandena för varje
            dag blir ogynnsammare genom den nu pågående försämringen av kronans
            förhållande till D-marken och övriga EG-valutor?
          </note>
          <note>
            Anf. 66 Finansminister ALLAN LARSSON
          </note>
          <note>
            (s):
          </note>
          <note>
            Herr talman! Vi har ett intensivt arbete på gång på den svenska
            arbetsmarknaden för att växla om från inflationslöner till reallöner,
            återvinna konkurrenskraft och därmed trygga jobb i Sverige.
          </note>
          <note>
            Det arbetet är inte avslutat. Det är min förhoppning att det
            skall ge resultat under den närmaste tiden. Det är, som jag ser
            det, regeringens uppgift att få till stånd en stabilisering av
            vår ekonomi när det gäller priserna och inflationen.
          </note>
          <note>
            Den linjen kommer vi att driva med ihärdighet och konsekvens.
          </note>
          <note>
            Jag vill beträffande vår valuta säga att den uppvisar stabilitet
            och att den under en lång tid haft en anknytning som bidragit
            till den stabiliteten. I
          </note>
          <note>
            vilken utsträckning den skall förändras med hänsyn till det europeiska
            samarbetet är en fråga som vi får studera vidare. Ytterst är det
            riksbanken som avgör den.
          </note>
          <note>
            Fråga om arbetsmarknaden i glesbygd
          </note>
          <note type="speaker">
            Anf. 67 EWA HEDKVIST PETERSEN (s):
          </note>
          <note>
            Herr talman! Jag känner en viss oro för ungdomarnas situation
            på arbetsmarknaden nu, kanske speciellt för flickor och pojkar
            i glesbygden.
          </note>
          <note>
            Det beror på att antalet varsel ökar och att det blir allmänt
            kärvare på arbetsmarknaden.
          </note>
          <note>
            Jag skulle vilja fråga om arbetsmarknadsministern delar den oron
            och vilka åtgärder som kan behöva vidtas.
          </note>
          <note>
            Anf. 68 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Herr talman! Jag delar den oron. Det är den som till stor del
            ligger bakom att jag under många år tyckt att just arbetsmarknaden
            varit ett så viktigt område. Vi har lärt oss av erfarenheterna
            ute i
          </note>
          <note>
            Europa att när arbetsmarknaden viker är det ungdomarna som drabbas
            mest, först och störst.
          </note>
          <note>
            Det gäller framför allt de ungdomar Ewa Hedkvist
          </note>
          <note>
            Petersen talade om och de som har låg eller ingen utbildning.
            Det är därför det är så viktigt med de insatser staten nu gör
            med tyngdpunkt på utbildning, och det som man i regionerna måste
            göra för att bredda arbetsmarknaden.
          </note>
          <note>
            Mest saknar jag dock insikten hos företagen om att ungdomen kommer
            att vara en bristvara under hela
          </note>
          <note>
            1990-talet. Företagen borde se längre än näsan räcker och försöka
            ta vara på ungdomens arbetskraft nu och bygga för framtiden.
          </note>
          <note>
            Vi skall i kompletteringspropositionen återkomma när det gäller
            förslag om hur själva arbetsmarknadspolitiken ytterligare kan
            inriktas för att stödja ungdomarna.
          </note>
          <note>
            Det vore viktigt om parterna, och inte minst arbetsgivarna, tänkte
            på att bygga för framtiden, att ändra sin arbetsorganisation,
            behålla ungdomarna och satsa på att höja deras kompetens och yrkeskunnande.
            Det kommer de att behöva.
          </note>
          <note>
            Fråga om Samhall
          </note>
          <note type="speaker">
            Anf. 69 BÖRJE HÖRNLUND (c):
          </note>
          <note>
            Herr talman! Jag vill fråga Mona Sahlin om det verkligen är så
            klokt att sätta så snål budgetram för
          </note>
          <note>
            Samhall, att man måste minska antalet handikappade anställda
            med ca 1 800 personer i ett läge när den öppna arbetslösheten
            ökar.
          </note>
          <note>
            Handikappade har det svårast på den öppna arbetsmarknaden.
          </note>
          <note>
            Anf. 70 Arbetsmarknadsminister MONA
          </note>
          <note type="speaker">
            SAHLIN (s):
          </note>
          <note>
            Herr talman! Jag är mycket medveten om att de svagare grupperna
            på arbetsmarknaden, som diskuterats tidigare här, invandrarna
            och de handikappade, har det svårt och får det svårare ju längre
            det dåliga läget på arbetsmarknaden håller i sig.
          </note>
          <note>
            Börje Hörnlund vet också bakgrunden till problemet just för Samhall.
            Man fick en flexibilitet när det gäller den egna timramen under
            en viss period på tre år. Den utnyttjade man så, att det har blivit
            den situation man har i dag.
          </note>
          <note>
            Jag diskuterar mycket med Samhalls ledning om detta. Men jag
            vill också betona att den verksamhet
          </note>
          <note>
            Samhall bedrivs i många län inom branscher som i dag har stora
            svårigheter. Det är också ett hot mot de handikappades arbetstillfällen
            inom Samhall.
          </note>
          <note>
            Därför är allt det övriga inom den ekonomiska politiken och stärkandet
            av dessa branscher oerhört viktigt också för Samhalls verksamhet.
          </note>
          <note>
            Jag skall återkomma till frågan om helheten för
          </note>
          <note>
            Samhall för nästa budgetår.
          </note>
          <note>
            Fråga om bron över Södertälje kanal
          </note>
          <note type="speaker">
            Anf. 71 YLVA ANNERSTEDT (fp):
          </note>
          <note>
            Herr talman! Jag vill vända mig till Georg
          </note>
          <note>
            Andersson, som i ett tidigare frågesvar sade att en bro fyller
            ett viktigt kommunikationsbehov. Det finns många broar som behöver
            byggas. Jag vill föreslå att han omedelbart ger besked om när
            bron över kanalen i Södertälje skall byggas.
          </note>
          <note>
            Det är nästan ett år sedan den rasade, och ännu har vi inte fått
            något besked.
          </note>
          <note>
            Näringslivet inne i Mälaren drabbas mycket hårt.
          </note>
          <note>
            Varje gång man ställt frågan till Georg Andersson det senaste
            halvåret har han sagt ''inom kort''. När inträffar inom kort?
          </note>
          <note>
            Anf. 72 Kommunikationsminister GEORG
          </note>
          <note type="speaker">
            ANDERSSON (s):
          </note>
          <note>
            Herr talman! Vi kommer allt närmare ett beslut.
          </note>
          <note>
            Det finns här starka motstående intressen:
          </note>
          <note>
            vägtrafiken och kanaltrafiken. Det är en stor investering om
            man skall göra en öppningsbar bro som tillgodoser kanaltrafikens
            behov. En öppningsbar bro utgör också ett hinder i vägtrafiken.
          </note>
          <note>
            Många har velat yttra sig i den här frågan. De sista remissvaren
            har kommit in i dagarna, så nu har vi alla handlingar på bordet
            och kan gå till ett beslut.
          </note>
          <note>
            Men planeringsarbetet för att ordna en öppningsbar bro har fortgått
            under hela tiden.
          </note>
          <note>
            Vägverket har alltså inte förlorat tempo trots att vi av olika
            skäl inte kommit till skott när det gäller själva beslutet.
          </note>
          <note>
            Avslutning av frågestunden
          </note>
          <note>
            Anf. 73 TALMANNEN
          </note>
          <note>
            Jag vill tacka alla för visat intresse vid dagens frågestund.
            För alla som inte fått tillfälle att ställa frågor vill jag säga
            att det kommer fler frågestunder.
          </note>
          <note>
            Dagens frågestund är därmed avslutad.
          </note>
          <note>
            (Applåder)
          </note>
          <note>
            Ajournering
          </note>
          <note>
            Kammaren beslöt kl. 15.05 på förslag av talmannen att ajournera
            förhandlingarna till kl. 15.10.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.10.
          </note>
          <note>
            8 § Anslag till domstolsväsendet
          </note>
          <note>
            (justitieutskottets betänkande JuU16, forts. från
          </note>
          <note>
            6 §)
          </note>
          <note>
            Tredje vice talmannen konstaterade att ingen ytterligare talare
            var anmäld.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande justitieutskottets betänkanden 1990/91:JuU15
            och JuU16.
          </note>
          <note>
            Justitieutskottets betänkande JuU15
          </note>
          <note>
            Mom. 2 (anslag till åklagarmyndigheterna)
          </note>
          <note>
            Utskottets hemställan -- som ställdes mot dels reservation 1
            av Berit Eriksson, dels mot reservation 2 av Krister Skånberg
            -- bifölls med acklamation.
          </note>
          <note>
            Mom. 3 (utbildning i miljöfrågor)
          </note>
          <note>
            Utskottets hemställan bifölls med 172 röster mot
          </note>
          <note>
            98 för reservation 3 av Jerry Martinger m.fl. 1
          </note>
          <note>
            ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Justitieutskottets betänkande JuU16
          </note>
          <note>
            Mom. 3 (domstolarnas situation m.m.)
          </note>
          <note>
            Utskottets hemställan bifölls med 257 röster mot
          </note>
          <note>
            13 för reservation 2 av Berith Eriksson.
          </note>
          <note>
            Mom. 5 (anslag till Domstolarna m.m.)
          </note>
          <note>
            Utskottets hemställan -- som ställdes mot dels reservation 4
            av Ingbritt Irhammar och Anders
          </note>
          <note>
            Svärd, dels reservation 5 av Berith Eriksson, dels reservation
            6 av Krister Skånberg -- bifölls med acklamation.
          </note>
          <note>
            Mom. 9 (tillsättningsförfarandet)
          </note>
          <note>
            Utskottets hemställan bifölls med 217 röster mot
          </note>
          <note>
            53 för reservation 7 av Jerry Martinger m.fl. 1
          </note>
          <note>
            ledamot avstod från att rösta.
          </note>
          <note>
            Mom. 18 (övergrepp i rättssak)
          </note>
          <note>
            Utskottets hemställan bifölls med 155 röster mot
          </note>
          <note>
            116 för reservation 10 av Britta Bjelle m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            9 § Anslag till kriminalvården
          </note>
          <note>
            Föredrogs
          </note>
          <note>
            jutitieutskottets betänkande
          </note>
          <note>
            1990/91:JuU17 Anslag till kriminalvården.
          </note>
          <note type="speaker">
            Anf. 74 JERRY MARTINGER (m):
          </note>
          <note>
            Herr talman! Varför straffar man? Svaret på denna fråga har i
            viss mån växlat från tid till annan. Det är två uppfattningar
            eller skolor som brutit sig mot varandra, allmänprevention och
            individualprevention.
          </note>
          <note>
            Kriminalpolitiken i Sverige har under lång tid formats under
            inflytande av den individualpreventiva uppfattningen, nämligen
            att straffets främsta syfte är att genom vård och behandling påverka
            lagöverträdaren så, att han inte begår nya brott. Denna inställning
            har emellertid ofta lett till att brottslingens intresse satts
            i första hand.
          </note>
          <note>
            I förhållandet mellan brottslingen och den som drabbas av brottet
            är det alltid den senare som är den svagaste. Det är brottsoffret
            som är den utsatte, inte brottslingen. En politik som inte utgår
            ifrån detta ställer sig på brottslingens sida.
          </note>
          <note>
            Numera erkänns av allt fler att den s.k.
          </note>
          <note>
            vårdideologin lidit skeppsbrott. Det nuvarande systemet bygger
            på en sammanblandning av vård och straff som är principiellt otillfredsställande.
          </note>
          <note>
            Vård kan ju inte anses vara någon naturlig reaktion på brott.
            Vård bör ges till människor som är i behov av det, oberoende av
            om de begått brott eller ej.
          </note>
          <note>
            Brottsbalken har inte heller utformats i något allmänt socialt
            syfte att sålla fram de medborgare i vårt land som är mest i behov
            av kriminalvård för att inte själva fara illa.
          </note>
          <note>
            Vi moderater anser att straffet i första hand syftar till att
            upprätthålla respekten för den handlingsnorm som straffbestämmelsen
            ger uttryck för. Straffets främsta ändamål måste alltså vara att
            avhålla människor från att begå brott.
          </note>
          <note>
            Detta kräver i sin tur att ett brott skall följas av straff och
            att straffet skall innehålla ett visst mått av obehag. Samtidigt
            skall straffet vara rättvist och det skall råda proportionalitet
            mellan brott och straff.
          </note>
          <note>
            Straffet bör i första hand bestämmas med utgångspunkt från brottet,
            inte med hänsyn till brottslingens person. Rättskipningen syftar
            inte till att diagnostisera och behandla individer som uppvisar
            symptom på social avvikelse, utan till att tydliggöra lagstiftarens
            budskap att vissa handlingar är förkastliga.
          </note>
          <note>
            Moderata samlingspartiets kriminalpolitiska program som syftar
            till att återställa respekten för lag och ordning bygger på den
            allmänpreventiva åskådningen.
          </note>
          <note>
            Detta leder till att vi moderater anser att det nuvarande påföljdssystemet
            måste förändras.
          </note>
          <note>
            Domstolarna bör i princip inte utdöma påföljder som i själva
            verket huvudsakligen innebär vård.
          </note>
          <note>
            Den stora mängd av påföljder och påföljdskombinationer som finns
            i brottsbalken är dessutom ägnade att hos allmänheten skapa oklarhet
            om vilken påföljd som är allvarligast. Till detta kommer att vissa
            påföljder knappast alls innehåller något moment av straff.
          </note>
          <note>
            Påföljderna i brottsbalken bör samordnas och ges beteckningar
            som svarar mot deras innehåll. Det bör i fortsättningen endast
            finnas tre typer av påföljder: böter, villkorligt fängelse och
            fängelse.
          </note>
          <note>
            Villkorligt fängelse skall kunna kombineras med övervakning,
            samhällstjänst och kontraktsvård.
          </note>
          <note>
            Särskilt beträffande unga brottslingar kan sådana lösningar vara
            erforderliga.
          </note>
          <note>
            I konsekvens med vad jag nu sagt bör beteckningen
          </note>
          <note>
            ''kriminalvårdsanstalter'' utmönstras och beteckningen ''fängelse''
            återinföras.
          </note>
          <note>
            Principen om att ett brott skall följas av straff kräver förändringar
            i lagen när det gäller reglerna om återfall i brott. Utgångspunkten
            för påföljdsregleringen vid återfall måste vara att det skall
            vara en försvårande omständighet att ha återfallit i brott. Nuvarande
            regler tillåter emellertid inte ett tillräckligt hänsynstagande
            till återfallet vid straffmätningen.
          </note>
          <note>
            I den proposition som ligger till grund för de nuvarande bestämmelserna
            om återfall har justitieministern uttalat att bestämmelsen om
            straffskärpning vid återfall inte är avsedd att medföra någon
            mer allmän straffskärpning, utan att straffskärpning endast bör
            komma i fråga i sådana fall där återfallssituationen framstår
            som särskilt anmärkningsvärd.
          </note>
          <note>
            Förutom återfall i synnerligen allvarlig brottslighet har justitieministern
            förklarat sig avse bl.a.
          </note>
          <note>
            upprepad och vanemässig grov tillgreppsbrottslighet. Med allvarlig
            brottslighet har justitieministern menat att straffvärdet för
            såväl den gamla som den nya brottsligheten skall vara minst ett
            års fängelse.
          </note>
          <note>
            Med den här regleringen är emellertid möjligheterna till straffskärpning
            för återfallsbrottslingar alltför begränsade. Det är exempelvis
            tämligen sällsynt att så långa fängelsestraff som ett år utdöms.
            I praktiken kan flertalet vanebrottslingar fortsätta sin verksamhet.
          </note>
          <note>
            Det måste därför på ett klarare sätt än nu slås fast i lagen
            att det är en försvårande omständighet att ha återfallit i brott.
            Hänsyn till återfallet måste kunna tas även om straffvärdet för
            brottsligheten understiger ett års fängelse.
          </note>
          <note>
            Likaså bör det vara möjligt att förverka villkorligt medgiven
            frihet i större utsträckning än vad som nu är fallet. Straffet
            bör också kunna skärpas även om villkorligt medgiven frihet förverkas.
          </note>
          <note>
            Herr talman! Utvecklingen av brottsligheten har visat att det
            är nödvändigt att på ett tydligare sätt än för närvarande markera
            att en villkorlig dom är ett villkorat straff. Den nuvarande ordningen,
            som innebär att såväl allmänheten som den dömde ofta uppfattar
            påföljden villkorlig dom som ett frikännande, är inte acceptabel.
            Villkorlig dom bör därför bytas ut mot dom på villkorligt fängelse,
            vilket innebär att ett fängelsestraff utdöms men att anstånd medges
            med verkställigheten av straffet.
          </note>
          <note>
            Om den dömde begår nya brott under en viss prövotid skall fängelsestraffet
            i princip avtjänas. En dom på villkorligt fängelse skall kunna
            kombineras med övervakning. Men detta skall ske endast i de fall
            då detta kan bedömas bli verkningsfullt.
          </note>
          <note>
            Det är alltså inte meningen att påföljden villkorligt fängelse
            regelmässigt skall förenas med övervakning. Nuvarande system där
            domar på skyddstillsyn mer eller mindre slentrianmässigt beslutas
            av våra domstolar, är otillfredsställande och kräver onödigt mycket
            resurser inom frivårdsorganisationen.
          </note>
          <note>
            Inslaget av straff i påföljden skyddstillsyn är för övrigt mycket
            litet. Skyddstillsynen vilar på en
          </note>
          <note>
            ''vårdfilosofisk'' grund och finns därför inte med i det moderata
            påföljdsförslaget.
          </note>
          <note>
            Man kan knappast heller räkna med några behandlingeseffekter
            inom ramen för en vanlig skyddstillsyn. Övervakningstiden är visserligen
            ett år, men kontakterna mellan övervakare och klient är i många
            fall sällsynt förekommande. Det s.k.
          </note>
          <note>
            Sundsvallsförsöket visade t.ex. att kontakterna i bästa fall
            bara var 12--18 timmar per år. Det är också ganska vanligt att
            den som dömts till skyddstillsyn återfaller i brott. Påföljden
            skyddstillsyn bör följaktligen avskaffas.
          </note>
          <note>
            När det gäller villkorlig frigivning från fängelsestraff har
            vi i dag ett system som mer än något annat inom kriminalpolitiken
            upprört allmänheten under de senaste åren. När den s.k.
          </note>
          <note>
            halvtidsfrigivningen infördes år 1983 var moderata samlingspartiet
            det enda parti som motsatte sig beslutet. Vi har konsekvent vidhållit
            vår kritik och i dag även fått stöd av andra partier.
          </note>
          <note>
            T.o.m. den socialdemokratiska regeringen har börjat röra sig
            i vår riktning, även om den socialdemokratiska inställningen fortfarande
            är en egendomlig blandning av både ja och nej.
          </note>
          <note>
            Justitieministern har sagt att ändrade regler om villkorlig frigivning
            inte få leda till generella ökningar av de faktiska anstaltstiderna.
            Vad justitieministern menar måste alltså vara att halvtidsfrigivningen
            kan avskaffas bara under förutsättning att det samtidigt sker
            en generell sänkning av straffskalorna. En sådan förändring kan
            vi moderater emellertid aldrig acceptera.
          </note>
          <note>
            Halvtidsfrigivningen är en av svensk kriminalpolitiks största
            skandaler genom tiderna.
          </note>
          <note>
            Den är en produkt av socialdemokratisk flumpolitik och bör så
            fort som möjligt avskaffas.
          </note>
          <note>
            Enligt vår mening skall det straff som utmätts i princip avtjänas.
            Om villkorlig frigivning skall förekomma skall det vara en belöning
            för gott uppförande och inte kunna ske förrän större delen av
            straffet avtjänats.
          </note>
          <note>
            De som ådömts fängelsestraff är ofta notoriska vanebrottslingar.
            När denna kategori av personer slipper avtjäna hela strafftiden
            ges de följaktligen ökade möjligheter att begå fler brott.
          </note>
          <note>
            En undersökning som gjorts av forskaren Jan
          </note>
          <note>
            Ahlberg vid Brottsförebyggande rådet (BRÅ) visar att införandet
            av halvtidsfrigivningen ledde till en ökning av den anmälda brottsligheten.
            De anmälda misshandelsbrotten ökade med 1 %, stöldbrotten
          </note>
          <note>
            (exkl. butiksstölder, biltillgrep och rån) med 1,6 %, bilstölderna
            med 3,3 , rånen med 3,2 %, och bedrägerierna med 1,2 %.
          </note>
          <note>
            De här procenttalen kan förefalla små. Men om man betänker att
            det varje år anmäls drygt 1,2
          </note>
          <note>
            miljoner brott i vårt land inser man att halvtidsfrigivningen
            i praktiken medfört att tusentals människor varje år drabbas av
            brott helt ''i onödan'' -- om man nu kan använda det uttrycket.
          </note>
          <note>
            Det förhållandet att man släppte ut fångar i förtid
          </note>
          <note>
            1983 innebar i absoluta tal att vi fick en omedelbar ökning med
            300 misshandelsbrott, 7 700 stöldbrott,
          </note>
          <note>
            800 bilstölder, 140 rån och 1 100 bedrägerier.
          </note>
          <note>
            Om man i dag skulle låta de dömda sitta av hela sitt straff visar
            BRÅs beräkningar att de anmälda misshandelsbrotten skulle minska
            med 2,4 %, stöldbrotten med 4 %, bilstölderna med 8 %, rånen med
            8,6 % och bedrägerierna med 3,3 %.
          </note>
          <note>
            I absoluta tal motsvarar detta 900
          </note>
          <note>
            misshandelsbrott, 21 000 stölder, 3 500 bilstölder,
          </note>
          <note>
            350 rån och 3 000 bedrägerier.
          </note>
          <note>
            En fråga som hör samman med frågan om halvtidsfrigivningen är
            regeringens förslag att lägga ned fängelset i Karlskrona. Vi moderater
            har den inställningen att en nedläggning inte bör ske, eftersom
            det framtida platsbehovet inom kriminalvårdens anstaltsorganisation
            kan förväntas öka när vårt förslag om att avskaffa halvtidsfrigivningen
            har genomförts. Men det finns flera skäl att behålla anstalten.
            Jag skall gå något närmare in på dessa, eftersom frågan är viktig
            ur många aspekter.
          </note>
          <note>
            Kriminalvårdsanstalten i Karlskrona är en sluten lokalanstalt
            som tillhör Malmöregionen. I regionen finns förutom Karlskronaanstalten
            sex slutna lokalanstalter, nämligen Malmö, Helsingborg,
          </note>
          <note>
            Ystad, Växjö och två i Kristianstad. Den lagstiftning som reglerar
            kriminalvården bygger bl.a. på den s.k. närhetsprincipen, som
            innebär att närheten till frigivningsorten skall vara vägledande
            för placeringen av den intagne.
          </note>
          <note>
            Om man lägger ned Karlskronaanstalten leder detta till att sydöstra
            delen av Sverige blir utan sluten lokalanstalt, vilket i sin tur
            sätter närhetsprincipen ur spel i den delen av landet. Det skulle
            också innebära att Blekinge, vid sidan av
          </note>
          <note>
            Jämtland, blir det enda län i Sverige som saknar kriminalvårdsanstalt.
          </note>
          <note>
            Trots att Karlskronaanstalten är en sluten lokalanstalt tjänstgör
            den som något av en specialanstalt inom Malmöregionen, där rymningsbenägna,
            narkotikaaktiva och i övrigt svårbehandlade personer placeras.
            Härigenom kan man i det längsta undvika förflyttningar av intagna
            till mer avlägset belägna riksanstalter, vilka i första hand behövs
            för ett långtidsklientel, samtidigt som verksamheten vid övriga
            lokalanstalter inte behöver störas av svårbehandlade intagna i
            alltför hög grad. Detta hindrar inte att
          </note>
          <note>
            Karlskronaanstalten dessutom kan fungera som lokalanstalt i ordets
            egentliga bemärkelse och ta emot dömda som skall friges till Karlskrona
            eller
          </note>
          <note>
            Blekinge i övrigt i enlighet med närhetsprincipen.
          </note>
          <note>
            Anstalten har nämligen goda möjligheter till differentiering
            av de intagna.
          </note>
          <note>
            Karlskronaanstalten är personalmässigt dimensionerad för 37 intagna
            och har från och till varit överbelagd. Enligt en bedömning som
            chefen för Malmöregionen, kriminalvårdsdirektören Clas
          </note>
          <note>
            Amilon, gjort, torde platsantalet kunna utökas till
          </note>
          <note>
            45. Personalen på anstalten anser att platsantalet utan kostnad
            för byggnation kan ökas till 49. Under alla omständigheter torde
            det alltså finnas ytterligare platsreserver här.
          </note>
          <note>
            Personalen uppgår till 35 anställda. Därutöver tillkommer sex
            vikarier.
          </note>
          <note>
            Det nya häkte som snart står klart i Karlskrona kommer att kunna
            komplettera kriminalvårdsanstalten på ett fördelaktigt sätt.
          </note>
          <note>
            Personalorganisationerna har redan gjort upp en plan för hur
            de båda enheternas administration och vikarieanvändning skall
            kunna samordnas, varigenom man kan uppnå betydande rationaliseringsvinster
            som kommer både anstalten och det nya häktet till godo.
          </note>
          <note>
            Herr talman! Karlskronaanstalten fyller en viktig kriminalpolitisk
            funktion i sydöstra Sverige. Det vore kapitalförstöring att lägga
            ned den. Under senare år har betydande ekonomiska satsningar gjorts
            på anstalten. Så sent som 1990 byggde man ut brand- och överfallslarmet.
            Jag vill påstå att ingen annan anstalt i Sverige har ett så modernt
            säkerhetssystem som det man har i Karlskrona. Det är inte utan
            anledning som Karlskronaanstalten används för intagna som är särskilt
            rymningsbenägna.
          </note>
          <note>
            Säkerheten har också ökats genom att all cellinredning har gjorts
            fast och att säkerhetsglas av mycket hög kvalitet installerats
            i samtliga celler.
          </note>
          <note>
            De regionalpolitiska aspekterna har jag inte berört.
          </note>
          <note>
            Men självfallet talar även dessa emot en nedläggning. Blekinge
            har i dag stora arbetsmarknadsmässiga problem.
          </note>
          <note>
            När det allmänt sett gäller förhållandena på kriminalvårdsanstalterna
            är det några frågor som måste beröras särskilt i det här sammanhanget.
          </note>
          <note>
            Det är först frågan om behandlingen av de långtidsdömda. För
            närvarande gäller att vissa intagna kan särbehandlas. Detta betyder
            att de placeras i sluten riksanstalt och endast kan beviljas permission
            under bevakning. Särbehandling kan enligt 7 § tredje stycket lagen
            om kriminalvård i anstalt ske beträffande den som har dömts till
            fängelse i lägst två år för grovt narkotikabrott och för den som
            har dömts till fängelse i lägst fyra år för annan brottslighet.
            Lagen bör här ändras så att reglerna om särbehandling kommer att
            gälla alla intagna som dömts till fängelse i lägst två år oavsett
            brottslighetens karaktär. Den som dömts till så långt fängelsestraff
            som två år har normalt sett gjort sig skyldig till mycket svår
            brottslighet, varför allmänhetens skyddsintresse måste sättas
            i första hand.
          </note>
          <note>
            Frågan om rymningar och misskötta permissioner har uppmärksammats
            alltmer under de senaste åren. Även om gränsen mellan de två begreppen
            är svävande -- det finns ju fortfarande de som vill göra gällande
            att spionen Stig Bergling inte rymt utan bara misskött en permission
            som han snart frivilligt återkommer ifrån -- är det i grund och
            botten ändå fråga om samma problem, nämligen att släpphäntheten
            beträffande de fängelsedömda är alltför stor. Oberoende av hur
            många procent antalet rymningar eller misskötta permissioner ökat
            under de senaste åren är reglerna för de intagna i de här avseendena
            ändå alltför uppmjukade. Det sker helt enkelt alltför många rymningar
            och missköts alltför många permissioner.
          </note>
          <note>
            Som huvudprincip måste gälla att det är oacceptabelt att en intagen
            kan avvika, vare sig det sker från anstalt eller under permission.
            Det är därför väsentligt att det initieras ytterligare åtgärder
            och sätts in särskilda resurser i det här avseendet. När det gäller
            permissioner måste reglerna stramas upp. Obevakade permissioner
            bör starkt begränsas för intagna som gång på gång återfaller i
            brott. När det gäller intagna som begått allvarliga våldsbrott
            och narkotikabrott bör permission endast undantagsvis få förekomma.
          </note>
          <note>
            Herr talman! Det förhållandet att vi moderater anser att begreppen
            vård och straff bör skiljas åt hindrar givetvis inte att vi tycker
            att det är viktigt att verkställighetstiden i anstalt tas till
            vara i syfte att hjälpa den intagne på fötter efter avtjänat straff.
          </note>
          <note>
            Många av dem som intas i anstalt har otvivelaktigt sociala, utbildningsmässiga,
            psykiska och medicinska problem. Kriminalvården bör underlätta
            den intagnes återanpassning i samhället.
          </note>
          <note>
            Ytterligare insatser måste göras för att förbättra hans möjligheter
            att klara sig själv efter anstaltstiden. Exempelvis torde en bättre
            utbyggd yrkesutbildning i anstalt vara av betydande värde.
          </note>
          <note>
            Samhället måste anses ha en särskild skyldighet att garantera
            de intagna en narkotikafri miljö under anstaltstiden. De intagna
            får aldrig, frivilligt eller genom påverkan från andra intagnas
            sida, bli missbrukare under fängelsetiden. För många människor
            skall ju anstaltsvistelsen faktiskt innebära en vändpunkt i livet.
            Det krävs därför särskilt kraftfulla åtgärder för att vi skall
            komma till rätta med narkotikan på fängelserna.
          </note>
          <note>
            Tyvärr är det i dag på det sättet att det är svårt att avtjäna
            ett fängelsestraff i Sverige utan att komma i kontakt med narkotika.
            Det händer att intagna begär att få bli inlåsta i isoleringscell
            för att slippa komma i kontakt med knark. Och det är ju verkligen
            uppochnedvända världen.
          </note>
          <note>
            Insmugglingsmetoderna blir alltmer raffinerade.
          </note>
          <note>
            Under de första månaderna 1991 har lika många beslag gjorts där
            man använt sig av nya och ovanliga metoder som under de senaste
            tio åren.
          </note>
          <note>
            Angelägenheten av att få bort narkotikan från våra fängelser
            är så stor att en del integritetssynpunkter måste ge vika för
            att detta skall uppnås. Hittills vidtagna åtgärder är inte tillräckliga.
            Kontrollerna av intagna och besökande måste skärpas ytterligare.
            Detta bör gälla också sanktionerna för dem som bryter mot reglerna.
            Tiden medger dock inte att jag går närmare in på den här frågan.
            Jag har redan pratat i 21 minuter. Jag hänvisar i stället till
            det som står i reservation 6.
          </note>
          <note>
            Eftersom jag sett det angeläget att uppehålla mig vid vissa huvudprinciper
            i moderat kriminalpolitik, har jag i detta sammanhang valt att
            inte heller gå närmare in på våra mer detaljerade synpunkter på
            samhällstjänst. Jag vill bara hänvisa till reservationerna 23,
            24 och 25. Inte heller har jag direkt berört 1973 års kriminalvårdsreform.
            Den vill vi ha en utvärdering av. Det framgår av reservation 1.
          </note>
          <note>
            I övrigt ställer jag mig naturligtvis bakom alla de reservationer
            som den moderata utskottsgruppen framfört. Formellt yrkar jag
            dock bifall endast till reservationerna 3 och 26.
          </note>
          <note type="speaker">
            Anf. 75 ANDRE VICE TALMANNEN:
          </note>
          <note>
            Jag får meddela att anslag nu har satts upp om att detta sammanträde
            skall fortsätta efter kl. 19.00.
          </note>
          <note type="speaker">
            Anf. 76 LARS SUNDIN (fp):
          </note>
          <note>
            Herr talman! Kriminalpolitiken måste utgå från vad som i en rättsstat
            med humanitära ideal är effektivt för att minimera brottsligheten
            och för att tillgodose allmänhetens krav på rättstrygghet. Till
            de oavvisliga humanitära kraven hör att man måste sträva efter
            att den som har begått brott skall återföras till ett normalt,
            hederligt liv. Svårigheten med kriminalpolitik är bl.a. att vi
            inte med säkerhet vet varför vissa människor begår brott och vad
            som avhåller andra från att begå brott. Forskarna drar olika slutsatser
            och lämnar oss olika besked. Vi politiker måste göra egna bedömningar
            av de kunskaper som finns på området och sammanföra dem med vår
            egen ideologi.
          </note>
          <note>
            Folkpartiet liberalernas kriminalpolitiska hållning grundar sig
            på partiets liberala människosyn. Varje individ har en unik personlighet
            och förmåga att själv tänka och handla med eget förnuft och samvete.
            Vi tilltror människor kraft och förmåga att förändra sitt liv.
            Man skall inte bara se på människan utifrån vad hon varit utan
            lika mycket utifrån vad hon kan bli. Därför måste kriminalvården
            präglas av en stark känsla för den enskildes integritet, egenart
            och inre resurser. Man kan pressa ned en människa genom att kräva
            för mycket, men man kan också hämma henne genom att inte ställa
            krav som motsvarar hennes förmåga.
          </note>
          <note>
            Till dagens betänkande om anslag till kriminalvården har folkpartiet
            liberalerna fogat 13
          </note>
          <note>
            reservationer. De grundar sig alla på den liberala människosyn
            som jag tidigare talat om. Jag tänker inte kommentera dem alla
            utan vill bara dröja vid några av dem och kommentera dessa.
          </note>
          <note>
            Den första och övergripande är den i vilken vi, liksom tidigare,
            kräver en parlamentarisk utredning och en översyn av kriminalvårdsreformen.
            Syftet är att en sådan utredning skulle klara ut om de mål som
            planerades och utformades redan på 1960-talet och som riksdagen
            fattade beslut om i början av 1970-talet fortfarande är realistiska
            och fortfarande skall gälla, och om vi i så fall anslår rätt mängd
            pengar.
          </note>
          <note>
            Det som hänt sedan dess -- vi har bl.a. fått narkotikabrottslighet
            och narkotikamissbruk inne på anstalterna -- gör ju att åtminstone
            ambitionerna bakom reformen är svåra att genomföra, minst sagt.
          </note>
          <note>
            Just narkotikafrågorna återkommer vi till i reservation nr 6,
            där vi menar att ytterligare ansträngningar måste göras för att
            få anstalterna fria från narkotika. Jag är medveten om att det
            inte finns några enkla lösningar på de här frågorna; i så fall
            hade de åtgärderna självfallet redan vidtagits.
          </note>
          <note>
            Men vi pekar på två principer som vi anser måste överges, nämligen
            närhetsprincipen och integritetsprincipen, två principer som fastslogs
            i kriminalvårdsreformen men som vi är beredda att ge upp för det
            övergripande målet att få anstalterna fria från narkotika. Det
            är två konkreta förslag som majoriteten i utskottet avvisar.
          </note>
          <note>
            I reservation nr 10 hävdar vi att reglerna om permission bör
            ytterligare stramas upp.
          </note>
          <note>
            Permissionen är i normalfallet -- om man kan tala om normalfall
            i sådana här ärenden -- ett bra sätt när man vill återanpassa
            dem som har dömts till fängelse. Men har man misskött en permission
            skall kvalifikationstiden för en ny göras längre. Och obevakade
            permissioner för sådana som gång på gång återfaller i brott måste
            självfallet inskränkas.
          </note>
          <note>
            I en del fall bör permissioner bara ges rent undantagsvis --
            det gäller intagna som har begått allvarliga våldsbrott, och det
            gäller intagna som har begått allvarliga narkotikabrott. Det är
            fortfarande alltför många permissioner som missköts. För allmänhetens
            tilltro till rättsväsendet är det oerhört viktigt att permissioner
            sköts och betraktas som just permissioner och inte som självklara
            rättigheter.
          </note>
          <note>
            Till sist också några ord om reservationerna 24 och
          </note>
          <note>
            25 om samhällstjänst i hela landet. Vi har ju för ett år sedan
            äntligen fått samhällstjänst som ny påföljd, visserligen bara
            som försöksverksamhet och visserligen bara i några distrikt i
            landet.
          </note>
          <note>
            Principen om likheten inför lagen kräver, menar vi, att försöksverksamheten
            utsträcks över hela landet.
          </note>
          <note>
            Det är inte rimligt eller rättvist att man kan dömas till ett
            par månaders fängelse i en del av landet medan man i en annan
            del, som omfattas av försöksverksamheten, har chans att få samhällstjänst
            i stället för fängelse. Det är stötande för människors rättskänsla,
            precis som de tyvärr alltför många misskötta permissionerna. Det
            är också därför vi tror på samhällstjänsten som en alternativ
            påföljd. I enlighet med reservation 25 vill vi ha större möjligheter
            än i dag att döma yngre lagöverträdare till samhällstjänst i stället
            för exempelvis skyddstillsyn.
          </note>
          <note>
            Det är särskilt angeläget, herr talman, att utnyttja andra, inte
            nödvändigtvis lindrigare, former av straff för unga lagöverträdare.
            Det är när det gäller dem som chanserna till återanpassningar
            är störst.
          </note>
          <note>
            Då kan det stöd och den sociala gemenskap som samhällstjänsten
            kan ge, och i de flesta fall ger, spelar en avgörande roll, som
            man kan läsa om t.ex.
          </note>
          <note>
            i den information om försöksverksamheten med samhällstjänst om
            kriminalvårdsstyrelsen givit ut.
          </note>
          <note>
            Till slut, herr talman, bara ett par ord om
          </note>
          <note>
            Karlskronaanstalten. Vi i folkpartiet liberalerna förutsätter
            att den får vara kvar. När regeringen har vägt in de regionalpolitiska
            hänsyn som man enligt vår mening måste ta i det här fallet och
            andra hänsyn -- som t.ex. att halvtidsfrigivningen kan komma att
            avskaffas -- kommer regeringen att komma till ett annat beslut;
            då kommer man till beslutet att anstalten får vara kvar.
          </note>
          <note>
            Herr talman! Vi i folkpartiet liberalerna står naturligtvis bakom
            alla de 13 reservationer som vi har avgivit till utskottets betänkande,
            men jag nöjer mig med att yrka bifall till reservationerna 1,
            6, 10
          </note>
          <note>
            och 24.
          </note>
          <note type="speaker">
            Anf. 77 INGBRITT IRHAMMAR (c):
          </note>
          <note>
            Herr talman! Sedan 1950 har antalet polisanmälda brott mer än
            sexdubblats och över 1,2 miljoner brott polisanmäls numera årligen.
            Av alla brott som sker är det ändå bara en del som anmäls och
            leder till åtal. Grövre våldsbrott anmäls oftare än lindriga.
            Våld mellan obekanta anmäls också oftare än våld mellan bekanta.
            Jag skall ge ett exempel.
          </note>
          <note>
            De anmälda våldsbrottens antal anses utgöra mindre än en femtedel
            av samtliga våldshändelser med synlig skada. Av det förstår vi
            att det begås en offantlig mängd brott, och det är absolut oacceptabelt.
          </note>
          <note>
            Det är därför viktigt med en reaktion på brott. Det är viktigt
            att samhället tydligt och konsekvent reagerar på brott och att
            dessa reaktioner står i något så när rimlig relation till den
            uppfattning om brottet som allmänheten har. Om allmänhetens uppfattning
            i avgörande grad skiljer sig från gällande rättsläge kommer människor
            att ta avstånd från de rättsvårdande myndigheternas arbete, och
            därmed tar de också avstånd från rättssystemet.
          </note>
          <note>
            I dag meddelas vanligen villkorlig frigivning efter halva den
            utdömda strafftiden. Detta står inte i överensstämmelse med vad
            allmänheten anser vara rimligt för de brott som begås. Endast
            när den intagne döms till fängelse med en minsta strafftid om
            två år och risken för återfall i grov brottslighet anses stor
            skall villkorlig frigivning kunna ske efter två tredjedelar av
            tiden. Villkorlig frigivning efter halva strafftiden sker i dag
            vanligen även om den intagne under strafftiden på ett allvarligt
            sätt missköts sig.
          </note>
          <note>
            Det här kan vi i centern inte anse vara rimligt och riktigt.
            Det verkar nu som om även regeringssidan hade insett att det inte
            är hållbart. Man har anmält att man är beredd att överge principen
            om halvtidsfrigivning.
          </note>
          <note>
            Vi vill ha en återgång till de regler som tidigare gällde. Det
            normala var då att man, om man hade skött sig under anstaltstiden,
            kunde lämna anstalten efter två tredjedelar av tiden -- det tycker
            vi är rimligt. Men om man missköter sig skall man avtjäna hela
            straffet. Det systemet ger de intagna en morot att förbättra sin
            skötsamhet.
          </note>
          <note>
            När nu halvtidsfrigivningen eventuellt slopas vill vi ge regeringen
            en signal om att vi inte anser att man generellt skall sänka alla
            straffskalor i samband med slopandet av halvtidsfrigivningen.
            Vi är litet rädda för att man har tänkt sig det -- man har i propositioner
            uttalat sig på det sättet att ett eventuellt slopande av halvtidsfrigivningen
            inte får innebära ett ökat behov av fängelseplatser. En annan
            möjlig tolkning av det uttalandet är att man är beredd att ställa
            upp på tankegångar som vi har i centern, nämligen att man skall
            ha flera alternativ till fängelsestraff. Då skulle det eventuellt
            inte behövas fler fängelseplatser, men det får vi då se.
          </note>
          <note>
            Men vi vill i dag uttala att det inte får ske en generell sänkning
            av straffen samtidigt som man slopar halvtidsfrigivningen.
          </note>
          <note>
            Tidigare talare har varit inne på det här när det talat om upprep
            och grov brottslighet. Från centerns sida anser vi också att upprepad
            eller grov brottslighet är mycket allvarlig och att vi skall skärpa
            straffen för sådan brottslighet.
          </note>
          <note>
            En lagöverträdare som återfaller i brott upprepade gånger skall
            därför dömas till successivt längre fängelsestraff. Det har också
            våldskommissionen ansett. Man har föreslagit att det skall ske
            en straffskärpning där, och vi väntar alltså på sådana signaler
            från regeringssidan. Vi anser att det är nödvändigt med hänsyn
            till det skydd som vi anser att allmänheten har rätt till. Det
            är också anledningen till att vi anser att det bör vara större
            restriktivitet i fråga om permissioner när det gäller de mest
            brottsaktiva och dem som har begått de grövsta våldsbrotten och
            t.ex. narkotikabrott.
          </note>
          <note>
            Obevakade permissioner bör begränsas starkt för dessa grupper.
            De som dömts för våldsbrott och grova narkotikabrott bör enligt
            vår mening endast undantagsvis beviljas permission.
          </note>
          <note>
            Vi har en gemensam reservation med moderater och folkpartister
            när det gäller dem som dömts till fängelse i minst två år. Vi
            anser nämligen att alla som har dömts till fängelse i minst två
            år skall särbehandlas. Det gäller alltså inte bara för narkotikabrottslingar
            utan även andra som har begått grövre brott. Har man dömts till
            minst två års fängelse har man begått ett allvarligt brott. Då
            krävs det också särbehandling. Man bör t.ex. i ökad utsträckning
            avtjäna sina straff på sluten anstalt.
          </note>
          <note>
            I centern är vi mycket för alternativ till fängelsestraff. Fängelsestraff
            är ju viktigt när det gäller att skydda allmänheten för bl.a.
          </note>
          <note>
            våldsbrottslingar och annat men när det gäller att rehabilitera
            brottslingar har man inte lyckats särskilt bra med dem som har
            satts i fängelse.
          </note>
          <note>
            Därför är det viktigt att pröva andra vägar. Det har vi börjat
            med under senare år. Vi har fått kontraktsvård och försöksverksamhet
            med samhällstjänst.
          </note>
          <note>
            När det gäller kontraktsvård kommer det skilda signaler. Vissa
            anser att det inte lyckats särskilt bra, medan andra anser att
            man uppnått väldigt bra resultat. Men det kommer många signaler
            om att det behövs tydligare besked till den som har dömts till
            kontraktsvård, att det ställs större krav på skötsamhet. Det innebär
            att kontraktsvård borde villkoras med fängelse. Den som missköter
            sin kontraktsvård skall automatiskt finna sig i att bli placerad
            i fängelse. Fängelse skall vara en påminnelse om brottet och också
            fungera som stöd vid kontraktsvård.
          </note>
          <note>
            Påföljden samhällstjänst har införts på ett fåtal platser i landet,
            närmare bestämt i fem distrikt. Det har lagrådet haft invändningar
            emot, därför att man inte kan döma lika i hela landet. Det borde
            i stället vara så att man hade samhällstjänst i hela landet. Vi
            säger nu att de erfarenheter som vi hittills har fått visar på
            positiva resultat, så positiva att vi tycker att samhällstjänst
            bör införas i hela landet. Det bör också kunna användas för unga
            lagöverträdare i större utsträckning än vad som sker i dag. Eftersom
            samhällstjänst är ett alternativ till fängelse och fängelsestraff
            inte kan utdömas för de allra yngsta i särskilt stor omfattning,
            borde man kunna ändra i lagtexten. Vi talar nu om att vi skulle
            kunna ha samhällstjänst som en fristående påföljd. I varje fall
            måste vi finna vägar så att vi kan använda oss av samhällstjänst
            i ökad utsträckning för yngre lagöverträdare än vad som sker i
            dag.
          </note>
          <note>
            Tidigare talare här har varit inne på problemet med narkotika
            på kriminalvårdsanstalterna. Vi vill ha en större differentiering
            av narkomaner och ickenarkomaner när det gäller anstaltsplaceringar.
            Vi har det grundläggandet kravet att alla som vill bli placerade
            på narkotikafria avdelningar absolut skall ha rätt till det. Så
            är det som sagt inte i dag.
          </note>
          <note>
            Många anstalter är i stort sett överflödade av narkotika, och
            värst är det naturligtvis på de öppna anstalterna.
          </note>
          <note>
            Vi är beredda att göra inskränkningar i den personliga integriteten
            för dem som är placerade på anstalterna för att komma till rätta
            med narkotikaproblemet på ett bättre sätt. Man har gjort vissa
            framsteg, och det är glädjande men långt ifrån tillräckligt. Ett
            problem som vi inte tagit upp vare sig i betänkandet eller i reservationerna,
            men som jag ändå vill jag ta upp i det här sammanhanget, är faktiskt
            problemet med anställda som för in narkotika på anstalterna. Det
            är någonting som vi också bör titta närmare på i framtiden.
          </note>
          <note>
            Så skall jag gå in på bevakning i anstalterna. Det har skett
            vissa förbättringar. Man har kunnat visa att en viss minskning
            av avvikelser och rymningar från anstalterna har skett, men det
            är långt ifrån tillfredsställande. Det är alltför höga siffror
            på det området fortfarande. Därför måste det ske ytterligare förbättringar
            och kanske ytterligare differentiering av placeringar av de mest
            rymningsbenägna.
          </note>
          <note>
            På frivårdssidan är det besvärligt för dem som arbetar där. Det
            är ett svårt klientel och ökad arbetsbelastning. Det är naturligtvis
            de nya påföljdsformerna samhällstjänst och kontraktsvård som har
            bidragit till denna ökade arbetsbelastning.
          </note>
          <note>
            Vi måste stödja och hjälpa personalen. Från centerns sida vill
            vi tillföra en extra resurs på 5
          </note>
          <note>
            miljoner för att förbättra arbetssituationen inom frivården.
            Det är inte någon stor summa, men det är bättre än ingenting.
            Det är en början till en resursförstärkning i varje fall.
          </note>
          <note>
            Vi står tillsammans med folkpartiet och moderaterna också bakom
            kravet på en parlamentarisk utredning om 1973 års kriminalvårdsreform.
            Det är problemen med narkotika på anstalterna som visar att vi
            har misslyckats, problemen med rymningar och problemen med den
            höga återfallsfrekvensen -- jag tycker nästan att det är bland
            det värsta. Vi har inte lyckats att få dem som är placerade på
            anstalt att sluta att begå brott. Visserligen bereds frågan av
            en grupp inom regeringspartiet, men vi anser att den här frågan
            är av sådan dignitet och så viktig att den bör beredas av en parlamentarisk
            grupp.
          </note>
          <note>
            Så några ord om Karlskronaanstalten. I dag behöver vi den fortfarande
            av flera skäl. Vi behöver platserna, och vi behöver de platserna
            i den delen av landet. Det är 93 % beläggning vid anstalten, fick
            vi höra av dem som arbetar där. Det är en väldigt hög beläggning.
            Det är en stor säkerhet på anstalten, sade man. Det var få avvikelser
            och rymningar därifrån. Anstalten behövs av regionalpolitiska
            skäl, har det framförts från olika håll. Det är verkligen sant.
            Men det får inte vara det enda avgörande vid bedömningen av behovet
            av sådan anstalt. Det finns så många skäl som talar för att anstalten
            behövs flera år framöver. Vi framför i vår reservation att man
            måste ta stor hänsyn också till den i framtiden slopade halvårsfrigivningen.
            Min bedömning är alltså att anstalten kommer att stå kvar under
            många år ännu.
          </note>
          <note>
            Slutligen några ord om något som varit glädjande vid behandlingen
            i utskottet. Vi tar ständigt steg framåt och får förbättringar
            för framför allt brottsoffren i samhället. Det sker vanligtvis
            så att någon i oppositionen lägger fram förslag som flera partier
            i oppositionen ställer sig bakom. Till slut kan inte ens socialdemokraterna
            fortsätta att säga nej. Antingen blir de överkörda av en majoritet
            eller också finner de att det inte är särskilt lämpligt politiskt
            att fortsätta att säga nej.
          </note>
          <note>
            Ett motionskrav från centern i betänkandet är behandling för
            de gärningsmän som begått våldsbrott framför allt mot kvinnor,
            sexualbrott men också våldsbrott. För att förhindra att dessa
            går ut i samhället och begår nya brott --
          </note>
          <note>
            återfallsfrekvensen i denna grupp är väldigt hög --
          </note>
          <note>
            måste de få kristerapi och få behandlingsplatser.
          </note>
          <note>
            Där man har haft den här typen av behandling har man faktiskt
            redovisat goda resultat. Vi har nu sagt att målsättningen måste
            vara att alla de som vill ha sådan behandling av den här gruppen
            gärningsmän skall kunna få det. Nu har utskottet ställt sig bakom
            det kravet. Därför är det ett glädjande steg framåt och innebär
            ett ökat skydd för allmänheten.
          </note>
          <note>
            Naturligtvis minskar också risken för offren också.
          </note>
          <note>
            Centern ställer sig naturligtvis bakom de reservationer där vi
            finns med, men jag väljer att bara yrka bifall till reservationerna
            25 och 28.
          </note>
          <note type="speaker">
            Anf. 78 JAN-OLOF RAGNARSSON (v):
          </note>
          <note>
            Herr talman! Jag skall även i fråga om betänkandet om anslag
            till kriminalvården enbart yrka bifall till en reservation, nämligen
            reservation 5 från vänsterpartiet.
          </note>
          <note type="speaker">
            Anf. 79 KRISTER SKÅNBERG (mp):
          </note>
          <note>
            Herr talman! Jerry Martinger inledde den här debatten på ett
            för mig litet kusligt sätt. Rättvisan skall stå bara på brottsoffrens
            sida, sade han. Det är självklart, men rättvisan skall över huvud
            taget stå på samhällets sida, och då kan inte brottslingarna lämnas
            utanför en human inställning som innebär att de skall kunna återanpassas
            till samhället.
          </note>
          <note>
            Jag talar säkert inte bara för miljöpartiet när jag säger att
            rättvisan skall stå på hela samhällets sida.
          </note>
          <note>
            Rättsväsendet skall förebygga brott och skydda alla i samhället
            mot brott. Då är det inte tillräckligt att samhället genom hårda
            straff försöker avskräcka människor från att begå brott. De som
            begår brott måste få hjälp att komma innanför samhällets, solidaritetens
            och humanitetens ramar. Annars ökar risken för återfall och för
            att de därmed fortsätter att förstöra egnas och andras liv och
            egendom.
          </note>
          <note>
            1974 års kriminalvårdsreform har inte varit lyckosam. Det finns
            lyckade projekt på vissa kriminalvårdsanstalter, vilket inger
            hopp. Inom frivården och inom särskilda behandlingshem har man
            nått en del goda resultat.
          </note>
          <note>
            Herr talman! Vi miljöpartister tror inte att det är fel på lagen
            utan på hur den tillämpas. Man får inte ge upp och gå tillbaka
            till ett brutalare beteende vid behandlingen av dem som begått
            brott. Det måste tas nya tag för en humanare kriminalvård. Jag
            yrkar bifall till reservation 2.
          </note>
          <note>
            Jag yrkar bifall också till reservation 3, som handlar om kriminalvårdsanstalten
            i Karlskrona. Jag instämmer i de skäl som Jerry Martinger framförde.
          </note>
          <note>
            Jag ställer mig bakom reservation 8, som tar upp frågan om att
            begära en utredning om tillämpningen av kriminalvårdslagen 7 §,
            3 stycket i syfte att förbättra de dömdas rättsliga ställning.
          </note>
          <note>
            Jag yrkar bifall till reservation 12, som handlar om förtroenderåd.
            Påföljdsutredningen bör få i uppdrag att också se över detta med
            förtroenderåd.
          </note>
          <note>
            Det bör finnas ett förtroenderåd på varje kriminalvårdsanstalt,
            och deras rättsliga ställning bör stärkas.
          </note>
          <note>
            Herr talman! Vi miljöpartister har ingenting emot en utredning
            om kriminalvårdslagen och hur man har lyckats att förverkliga
            dess intentioner.
          </note>
          <note>
            Däremot tycker vi inte att de motiv som har lämnats har uttryckts
            på ett sådant sätt att vi har valt att stödja någon reservation
            med det här innehållet. Självfallet kan en utredning visa hur
            man på ett bättre sätt i framtiden kan förverkliga de ambitioner
            som ligger bakom kriminalvårdslagen.
          </note>
          <note>
            Vi hoppas att det skall vara möjligt att göra det på ett bättre
            sätt i framtiden. Om ett utredningsresultat visar på sådana förbättringsmöjligheter,
            är vi bara glada. Men vi vill inte ta en utredning som intäkt
            för att gå tillbaka till den brutalare syn som har genomsyrat
            hela rättsväsendet.
          </note>
          <note type="speaker">
            Anf. 80 JERRY MARTINGER (m) replik:
          </note>
          <note>
            Herr talman! Krister Skånberg påstod att jag hade sagt att vi
            skall stå bara på brottsoffrens sida.
          </note>
          <note>
            Antingen hörde inte Krister Skånberg vad jag sade beträffande
            behandlingen av intagna i fängelser, eller också ville han inte
            höra det.
          </note>
          <note>
            Jag sade nämligen att man bör se till att verkställighetstiden
            i anstalt tas till vara i syfte att hjälpa de intagna på fötter
            efter avtjänat straff.
          </note>
          <note>
            Vidare sade jag att många av dem som intas i anstalt har sociala,
            utbildningsmässiga, psykiska och medicinska problem och att kriminalvården
            därför måste underlätta den intagnes återanpassning i samhället.
            Jag sade också att det måste till ytterligare insatser för att
            förbättra den intagnes möjligheter att klara sig själv efter anstaltstiden.
          </note>
          <note>
            Detta är väl i rimlighetens namn, Krister Skånberg, inte någon
            brutal syn!
          </note>
          <note type="speaker">
            Anf. 81 KRISTER SKÅNBERG (mp)
          </note>
          <note>
            replik:
          </note>
          <note>
            Herr talman! Rätt skall vara rätt. Det är sant att
          </note>
          <note>
            Jerry Martinger efter -- som jag uppskattade det --
          </note>
          <note>
            ungefär tolv minuter, under vilken tid han talade om olika typer
            av straffskärpning, faktiskt sade det som han nu upprepade. Det
            är absolut sant, Jerry
          </note>
          <note>
            Martinger. Men Jerry Martinger inledde med att säga att det gällde
            att stå på brottsoffrens sida. Jag uppfattade detta som ett väldigt
            tydligt ställningstagande -- vi kan kontrollera efteråt vad det
            står i protokollet. Jerry Martinger sade att brottsoffren skall
            ha all sympati -- de skall också ha mycket sympati eller snarare
            hjälp att slippa att bli utsatta för brott.
          </note>
          <note>
            Det fanns dock inte ett spår av sympati för dem som råkar ut
            för att begå brott. Det finns inte så många som med vett och vilja
            kallblodigt begår brott. Vi har tidigare i dag talat om olika
            kategorier av brott, som begås vid sunda vätskor, nämligen vissa
            typer av miljöbrott och ekonomiska brott. I många andra fall av
            brott är det någonting, som vi inte vet så mycket om, som gör
            att människor mot bättre vetande skadar sig själva och andra.
          </note>
          <note>
            Jerry Martinger inledde på ett sätt som skrämde mig. Jag medger
            att han så småningom i sitt anförande lugnade sig litet.
          </note>
          <note type="speaker">
            Anf. 82 JERRY MARTINGER (m) replik:
          </note>
          <note>
            Herr talman! Det är alldeles riktigt, Krister
          </note>
          <note>
            Skånberg, att jag inledde med att betona att det är brottsoffret
            som är den svage i förhållande till brottslingen.
          </note>
          <note>
            Det är helt riktigt uppfattat att jag tycker att det nu är dags
            att börja se på brottsoffrens situation betydligt mer än vad man
            har gjort under de senaste decennierna i vårt land. Det är min
            och moderata samlingspartiets absolut bestämda uppfattning.
          </note>
          <note type="speaker">
            Anf. 83 KRISTER SKÅNBERG (mp)
          </note>
          <note>
            replik:
          </note>
          <note>
            Herr talman! Jag vill för min del avsluta den här replikväxlingen
            med att säga att jag håller med om att det är viktigt att brottsoffren
            på alla sätt skall skyddas mot att i onödan utsättas för brott.
            Detta gäller inte bara brottsoffer utan även potentiella brottsoffer,
            och det är vi allihop.
          </note>
          <note>
            Det ligger nära till hands att Jerry Martinger håller med mig
            om att hela samhället är ett enda stort brottsoffer när det gäller
            miljöbrott och att många medborgare är gemensamma brottsoffer
            då det är fråga om ekonomisk brottslighet.
          </note>
          <note>
            Andre vice talmannen anmälde att Jerry Martinger anhållit att
            till protokollet få antecknat att han ej ägde rätt till ytterligare
            replik.
          </note>
          <note type="speaker">
            Anf. 84 BIRTHE SÖRESTEDT (s):
          </note>
          <note>
            Herr talman! När vi nu behandlar betänkandet om anslag till kriminalvården
            och frågor i anslutning till detta, framstår det klart att det
            finns olika inriktningar när det gäller att utveckla och förändra
            den framtida kriminalpolitiken.
          </note>
          <note>
            I början av 1970-talet, då grundtankarna för kriminalvårdsreformen
            lades fast, var det fråga om en förändring till human kriminalvård.
          </note>
          <note>
            Intentionerna var minsta möjliga ingripande och det gällde att
            motverka de negativa konsekvenser som ett frihetsberövande innebär
            samt att medverka till den dömdes anpassning i samhället.
          </note>
          <note>
            Det har funnits en bred samstämmighet om denna inriktning.
          </note>
          <note>
            Vi kan notera att det nu blåser andra vindar.
          </note>
          <note>
            Samhällsklimatet är på väg att hårdna -- det drar en våg av vedergällning
            genom samhället. Både i massmedia och i den politiska debatten
            möter vi krav på längre och mer inlåsning. Frågan är om
          </note>
          <note>
            1990-talets kriminalpolitik skall hoppa på denna utveckling eller
            bromsa den.
          </note>
          <note>
            Det är helt uppenbart att moderaterna har anslutit sig till vedergällningsvågen
            -- det är möjligt att man på det sättet tror sig nå politiska
            poänger.
          </note>
          <note>
            I motioner och reservationer krävs att halvtidsfrigivningen skall
            tas bort. Det krävs också hårdare permissionsregler, skärpta återfallsstraff,
            högre straffskalor och avskaffande av frivårdspåföljder till förmån
            för fängelse -- alltså krav på ökad repression.
          </note>
          <note>
            De övriga borgerliga partierna verkar att i allt större utsträckning
            hänga på. Är det den moderata kriminalpolitiken som skall vara
            förebild för en eventuell borgerlig regering?
          </note>
          <note>
            När man läser folkpartiet liberalernas motion Brott och Straff,
            om en liberal kriminalpolitik, kan man få intrycket att folkpartiet
            fortfarande förespråkar en human kriminalpolitik. Det gäller synen
            på det förebyggande arbetet, fängelsestraffet och behoven av alternativ
            till frihetsberövandet. Men reservationerna tar sig mera uttryck
            i att man närmar sig den moderata samhällssynen.
          </note>
          <note>
            Vid den av utskottet anordnade utfrågningen om orsaker till brott
            med medverkande av forskare och andra som är verksamma inom det
            kriminalpolitiska området var det inget som framkom om att hårdare
            tag och längre straff skulle vara lösningen på de kriminalpolitiska
            problemen, snarare tvärtom.
          </note>
          <note>
            Det handlade inte om en återgång till det gamla utan om att ytterligare
            utveckla förebyggande insatser såsom stöd till barn och familjer,
            stöd i skolan, åtgärder mot missbruk, m.m.
          </note>
          <note>
            Vi socialdemokrater anser att det är alldeles nödvändigt att
            solidaritet och omtanke präglar samhällsklimatet. Det gäller brottsoffer,
            men det måste även gälla dem som begår brott.
          </note>
          <note>
            Det kriminalpolitiska arbetet skall också fortsättningsvis vila
            på humanismens grund, och därför måste det brottsförebyggande
            arbetet sättas i centrum.
          </note>
          <note>
            Herr talman! Utgångspunkten för fängelsestraffkommitténs uppdrag
            var att i allt väsentligt fullfölja den linje i det kriminalpolitiska
            utvecklingsarbetet som går ut på att minska användningen av frihetsberövande
            påföljder och minska tiden på de frihetsberövanden som ändå måste
            göras.
          </note>
          <note>
            Jag vill också peka på att kommittén var enig i sin uppfattning
            att det finns starka skäl som talar för en begränsad användning
            av fängelsestraffet, inte minst från humanitär synpunkt.
          </note>
          <note>
            Kommittén konstaterade, mot bakgrund av den kriminologiska forskningen,
            att fängelsestraffet inte ger några större möjligheter att påverka
            brottslighetens omfattning. Inte heller vid internationella jämförelser
            har man funnit någon tendens i riktning mot att strängare straff
            medför lägre brottsnivå.
          </note>
          <note>
            En grundläggande politisk enighet om den kriminalpolitiska inriktningen
            fanns då. Men när justitieministern redovisar att hon ämnar föreslå
            att halvtidsfrigivningen avskaffas och att ett arbete pågår med
            målsättningen att det samlade resultatet inte skall leda till
            några generella ökningar av de faktiska anstaltstiderna krävs
            följande i reservationer. folkpartiet vill ha en ytterligare utredning.
            Moderaterna vill i princip helt slopa den villkorliga frigivningen.
            En sådan skall bara ges som belöning när större delen av straffet
            har avtjänats. Centern vill ha en fakultativ villkorlig frigivning
            efter två tredje delar av strafftiden. Både moderaterna och centern
            säger klart att de motsätter sig målsättningen att generellt inte
            öka den faktiska anstaltstiden. Moderaterna menar att det inte
            alls är nödvändigt att samtidigt pröva frågorna om straffskalorna.
          </note>
          <note>
            Ni måste vara medvetna om vad detta innebär. Det innebär en satsning
            av kriminalvårdens resurser på en utbyggnad av anstalter. Det
            rör sig faktiskt om
          </note>
          <note>
            500--800 anstaltsplatser. Det rör sig om miljontals kronor som
            kanske kan satsas bättre för att man skall komma till rätta med
            brottsligheten.
          </note>
          <note>
            Herr talman! Sedan några år tillbaka har utformningen och tillämpningen
            av påföljdssystemet stått i centrum och ett arbete pågått om hur
            vi skall kunna ersätta fängelsestraffet med alternativa påföljder,
            påföljder som är tillräckligt ingripande och tillgodoser den dömdes
            behov av stöd och hjälp bättre än fängelsestraffet.
          </note>
          <note>
            Skyddstillsynspåföljden har förstärkts med kontraktsvård, och
            försök med samhällstjänst har påbörjats.
          </note>
          <note>
            Det måste ständigt pågå en utveckling av i vad mån det finns
            möjlighet att minska användningen av fängelsestraff genom att
            utveckla och effektivisera frivårdspåföljderna.
          </note>
          <note>
            Lika angeläget är det att fortgående utveckla innehållet i verkställigheten
            av fängelsestraffet, att anpassa innehållet efter behoven i det
            enskilda fallet och att utnyttja detta på bästa sätt för att motverka
            frihetsberövandenas negativa verkningar och underlätta den dömdes
            anpassning i samhället.
          </note>
          <note>
            Ett arbete i just denna riktning pågår i påföljdsutredningen.
            En särskild utredare har tillsatts, och förslag väntas läggas
            fram under våren.
          </note>
          <note>
            Nu föreligger krav på att skärpa påföljden villkorlig dom till
            villkorligt fängelse. Den frågan har utskottet tidigare, senast
            för ett år sedan, diskuterat. Vi finner inte heller nu någon anledning
            att göra ett så kraftigt ingrepp i påföljdssystemet och lagstiftningen.
          </note>
          <note>
            Vidare finns det inte heller anledning att frångå tidigare ställningstaganden
            om att kontraktsvård och samhällstjänst är kopplade till skyddstillsyn.
          </note>
          <note>
            Vi vill slå vakt om frivårdspåföljden och tar bestämt avstånd
            från moderaternas förslag om att avskaffa påföljden skyddstillsyn.
            Vi vill i stället utveckla den.
          </note>
          <note>
            Inom frivården pågår ett kontinuerligt utvecklingsarbete. Det
            gäller såväl metoder som former för det man kan kalla motivationsarbete.
          </note>
          <note>
            Likaså gäller det samarbete med andra myndigheter och organisationer.
            Det har skett en översyn av frivården för att ge underlag för
            ställningstagande till frivårdens framtida roll och arbetsuppgifter.
            Promemorian är nu föremål för remissbehandling.
          </note>
          <note>
            De människor som av en eller annan anledning hamnar utanför samhällets
            normer och regler tillhör ofta en på många sätt utslagen och utsatt
            grupp. Det finns ofta speciella svårigheter att åter inlemmas
            i samhällsgemenskapen. För att klara den svåra uppgiften pågår
            det ständigt ett förändringsarbete inom kriminalvården.
          </note>
          <note>
            Kriminalvårdsstyrelsen har fått i uppdrag att upprätta och genomföra
            lokala handlingsprogram för verksamheten på anstalterna. Det handlar
            om att utveckla de olika personalrollerna, förhindra och motverka
            införsel av narkotika och att informera och motivera till behandling.
            Allt fler anstalter inför särskilda motivationsavdelningar med
            specialsydd verksamhet för att kunna möta missbrukarnas speciella
            behov. Särskilda drogkurser genomförs.
          </note>
          <note>
            Anstalterna tar sikte på att utveckla samarbetet med socialtjänsten,
            narkomanvården, kronofogdemyndigheter och konsumentvägledare.
          </note>
          <note>
            Det sker ett samarbete med olika organisationer som arbetar med
            missbruksproblematiken. Det pågår ett mycket ambitiöst arbete
            bl.a. för att motivera de intagna att ta itu med sina missbruksproblem.
            Men det sker också kontroller av olika slag för att förhindra
            narkotikatillförsel till anstalterna.
          </note>
          <note>
            Alla är överens om att narkotikan i samhället är ett stort problem.
            Det finns inom kriminalvården en medvetenhet och en vilja att
            angripa problemen.
          </note>
          <note>
            Och man är väl medveten om problemens omfattning. Av den anledningen
            behövs det inte något särskilt uttalande till regeringen. Problemen
            är ju väl kända, och man är väl medveten om att man på olika sätt
            måste utveckla insatserna mot narkotikan.
          </note>
          <note>
            En annan del av innehållet i verkställigheten är att de intagnas
            behov och förmåga skall styra sysselsättningen, förutom produktionsarbete,
            arbetsträning, kortkurser, studier och rena påverkansprogram.
          </note>
          <note>
            I en mer långsiktig strategi förändras vårdarnas roll. Vårdarnas
            engagemang i behandlingsinslag och motivationsinsatser är en förutsättning
            för att arbetet skall få genomslag.
          </note>
          <note>
            Ingbritt Irhammar tog upp behandlingen av våldsverkare och sexualbrottslingar.
            Det är en verksamhet som har pågått under några år och som har
            utvecklats. Personalutbildning har också skett i samband med detta.
            Vi anser alla att det är angeläget att denna utveckling fortsätter,
            så att de som så önskar kan få behandling för sina problem.
          </note>
          <note>
            Ingbritt Irhammar tyckte att hon skulle ha äran av detta, och
            det kan vi väl bjuda på.
          </note>
          <note>
            Beläggningen på de slutna lokalanstalterna har legat under den
            fastslagna normen.
          </note>
          <note>
            Justitieministern har bedömt att
          </note>
          <note>
            Karlskronaanstalten kan stängas och att samordning kan ske i
            och med öppnandet av ett nytt häkte. Utskottet har diskuterat
            den här frågan ingående och förutsätter att regeringen särskilt
            beaktar Blekinges speciella situation och det uttalande som har
            gjorts här i riksdagen. Visar det sig att det inte finns möjlighet
            till fortsatt drift vid anstalten menar utskottet att regeringen,
            för att mildra effekterna av en nedläggning, medverkar till en
            smidig lösning.
          </note>
          <note>
            Avslutningsvis vill jag poängtera att vi socialdemokrater anser
            att målen för kriminalvården alltjämt är giltiga, och vi vill
            fortsätta utvecklings- och förändringsarbetet på olika områden
            för att förbättra möjligheterna att nå dem.
          </note>
          <note>
            Herr talman! Med hänvisning till det anförda yrkar jag bifall
            till hemställan i justitieutskottets betänkande och avslag på
            samtliga reservationer.
          </note>
          <note type="speaker">
            Anf. 85 LARS SUNDIN (fp) replik:
          </note>
          <note>
            Herr talman! Jo, Birthe Sörestedt, vi i folkpartiet liberalerna
            förespråkar fortfarande en human kriminalpolitik, en human kriminalvård.
            Men förväxla inte human med kravlös.
          </note>
          <note>
            Vi förespråkar inte bara mer inlåsning, sade Birthe
          </note>
          <note>
            Sörestedt. Låt mig ge ett exempel: Samhällstjänst som en påföljd,
            som ett alternativ till fängelse, finns nu på försök i fem distrikt
            i landet. Vem är det som har baxat er socialdemokrater ända hit,
            om inte vi inom den borgerliga oppositionen, dvs. till denna försöksverksamhet
            som är alldeles för liten, enligt vår mening. Men det är ändå
            något jämfört med de nej och åter nej till detta alternativ till
            fängelse som vi mötte från er socialdemokrater länge. Den stora
            fördelen med samhällstjänst, Birthe Sörestedt, är att människor
            kommer ifrån de så nedbrytande fängelserna, nedbrytande speciellt
            för unga människor.
          </note>
          <note>
            Beträffande den utredning som socialdemokraterna inte vill gå
            med på hänvisar ni till att det pågår en ständig översyn inom
            regeringskansliet tillsammans med kriminalvårdsstyrelsen. Begriper
            ni inte att denna frågas väldiga dignitet, denna frågas väldiga
            intresse hos medborgarna, hos allmänheten, kräver en parlamentarisk
            insyn. En sådan parlamentarisk utredning som vi vill ha ger en
            insyn på ett helt annat sätt än det utredningsarbete som sker
            inom regeringskansliet. Det har med tilltron till rättssystemet
            att göra, att vi får en sådan utredning som vi alla har insyn
            i.
          </note>
          <note>
            Herr talman! Jag vill till sist ta upp narkotikan på anstalterna.
            Majoriteten skriver ändå i betänkandet, Birthe Sörestedt, att
            det t.ex. på lokalanstalterna, med något undantag, inte finns
            narkotikafria avdelningar. Det finns inte heller avdelningar för
            intagna som inte missbrukar narkotika, trots alla de fina åtgärder
            som har vidtagits, trots allt det arbete som läggs ned av de anställda.
            Min konkreta fråga, Birthe Sörestedt: Är ni inte beredda att rucka
            på näringsprincipen, att rucka på integritetsprincipen -- våra
            två konkreta förslag -- för att komma åt narkotikan på anstalterna.
            Narkotika på anstalterna är oefterrättligt.
          </note>
          <note type="speaker">
            Anf. 86 INGBRITT IRHAMMAR (c)
          </note>
          <note>
            replik:
          </note>
          <note>
            Herr talman! Först skall jag yrka bifall till vår reservation
            4, vilket jag glömde i mitt förra anförande. Den gäller Karlskronaanstalten.
          </note>
          <note>
            Reservationen skiljer sig inte särskilt mycket från reservation
            3, som moderaterna står för. De anser sig däremot redan ha avsatt
            pengar till att bevara
          </note>
          <note>
            Karlskronaanstalten, för all framtid kanske, det står ingen tidsbegränsning.
            Men jag kan inte se några pengar nämnas i reservationen, så jag
            vet inte hur man har finansierat detta. Vi säger att anstalten
            inte skall läggas ned förrän man har tagit hänsyn till kraven
            om halvtidsfrigivningen och sett hur de slår och ordnat den regionalpolitiska
            situationen.
          </note>
          <note>
            Reservationerna skiljer sig som sagt inte mycket, men jag tycker
            att det är viktigt att yrka bifall till reservation 4.
          </note>
          <note>
            Till Birthe Sörestedt vill jag säga att jag tycker att det är
            viktigt att vi är överens om en human kriminalvård. Det är mycket
            viktigt. Men kriminalvården är inte human när man misslyckas och
            får en så stor återfallsfrekvens bland dem som är intagna, när
            man till så stor del misslyckas med narkotikasituationen på fängelserna.
            Man misslyckas så till den grad att de som kommer in och aldrig
            förr har brukat narkotika, kommer ut från fängelserna och är narkotikamissbrukare.
            Detta är, precis som Lars Sundin sade, skälen till att det är
            viktigt med en bred parlamentarisk utredning, med en bred parlamentarisk
            insyn, för att vi verkligen tillsammans skall penetrera de här
            problemen.
          </note>
          <note>
            Det gäller inte att finna vägar för ökad vedergällning. Men det
            gäller att finna vägar för ett ökat samhällsskydd och ett ökat
            skydd för brottsoffren. Det är inget bra skydd för samhället,
            allmänheten och de presumtiva brottsoffren att dessa gärningsmän
            går ut och begår nya brott om och om igen, som är fallet i dag.
          </note>
          <note>
            Våldskommissionen har dragit slutsatser.
          </note>
          <note>
            Regeringen har tillsatt våldskommissionen för att den skall komma
            med förslag och våldskommissionen har kommit med de förslagen
            att de mest brottsaktiva, de som återfaller i brott och de som
            begår grova brott, våldsbrott och narkotikabrott, skall få ökade
            påföljder. Det är detta vi stöder. På så sätt skyddar vi allmänheten.
          </note>
          <note>
            Jag får återkomma i senare repliksskiften med ytterligare frågor.
            Jag vill bara säga att Birthe
          </note>
          <note>
            Sörestedt drar fel slutsatser av vårt förslag om ingen generell
            sänkning av straffskalorna. Vi talar inte om en generell ökning.
          </note>
          <note type="speaker">
            Anf. 87 JERRY MARTINGER (m) replik:
          </note>
          <note>
            Herr talman! Birthe Sörestedt säger att moderaterna anslutit
            sig till vedergällningsideologin. Det stämmer inte. Birthe
          </note>
          <note>
            Sörestedt måste skilja på begreppen. Vi förespråkar en allmänpreventiv
            uppfattning. Kalla den möjligen avskräckningsideologi. Vi anser
            att straffets främsta ändamål skall vara att avhålla människor
            från att begå brott.
          </note>
          <note>
            Såsom Birthe Sörestedth i dag har talat har hon talat år efter
            år, medan socialdemokraterna har suttit vid makten. Men det är
            samtidigt lätt att se vad socialdemokraternas politik har lett
            fram till.
          </note>
          <note>
            Över en miljon brott per år, en otrygghet för människor på gator
            och torg, och inte bara där.
          </note>
          <note>
            Människor kan inte längre känna trygghet i sina hem. Risken är
            stor att någon som har frigivits enligt socialdemokraternas halvtidsfrigivning
            skall bryta sig in.
          </note>
          <note>
            Det kommer sannolikt, Birthe Sörestedt, att i ett första skede
            behövas fler fängelseplatser om vi moderater får bestämma. Men
            det är naturligtvis inget självändamål att hålla människor i fängelse.
          </note>
          <note>
            Om våra förslag genomförs, kommer detta att leda till att respekten
            för lag och ordning ökar. Vi kommer med våra förslag om exempelvis
            skärpningar av narkotikapolitiken att få en minskning av brottsligheten
            som helhet.
          </note>
          <note>
            Narkotikan genererar en mängd brott. Om vi kan minska narkotikamissbruket,
            kommer vi också att få en bonuseffekt beträffande den övriga brottsligheten.
          </note>
          <note>
            Våra förslag på familjepolitikens och skolpolitikens område --
            kommer vidare att innebära att ungdomar inte i samma utsträckning
            som i dag hamnar i missbruk och kriminalitet. Respekten för lag
            och ordning ökar emellertid endast om vi har kännbara straff för
            allvarliga brott och fängelser där en vistelse är förenad med
            ett visst obehag. Det är först när vi har kännbara straff som
            vi kan vara säkra på att de aldrig behöver utmätas i någon större
            utsträckning. Det är alltså inte straffet som sådant som är det
            väsentliga, utan hotet om ett straff. Däremot måste straffet vara
            kännbart för att det skall utgöra ett hot.
          </note>
          <note type="speaker">
            Anf. 88 KRISTER SKÅNBERG (mp)
          </note>
          <note>
            replik:
          </note>
          <note>
            Herr talman! Jag vill bara kommentera det Birthe
          </note>
          <note>
            Sörestedt sade om Karlskronaanstalten. Man kan utläsa av betänkandet
            att det sannolikt inte kommer att hända någonting med
          </note>
          <note>
            Karlskronaanstalten inom den närmaste framtiden.
          </note>
          <note>
            Efter den redovisning vi alla i utskottet fick om de arbetsmetoder
            som har använts vid
          </note>
          <note>
            Karlskronaanstalten och om de resultat man har nåt kan vi lägga
            till de synpunkter som handlar om att detta är den enda lokala
            anstalten, en anstalt som samtidigt når goda resultat när det
            gäller narkotikabrott, en anstalt som har en flexibel kapacitet
            och är väl ägnad att lösa sina uppgifter samt att det finns regionalpolitiska
            hänsyn att ta, och då tycker jag att det är synd att inte regeringen
            och oppositionspartierna är överens om att ärendet åter skall
            hamna här i riksdagen innan
          </note>
          <note>
            Karlskronaanstaltens framtid avgörs genom beslut om nedläggning.
            Den skall få finnas kvar tills nytt beslut fattas här i riksdagen.
            Jag hoppas att även de andra oppositionspartierna kan gå på den
            linjen.
          </note>
          <note type="speaker">
            Anf. 89 BIRTHE SÖRESTEDT (s) replik:
          </note>
          <note>
            Herr talman! Jag vill börja med att säga till Lars
          </note>
          <note>
            Sundin att vi visst skall ställa krav. Det är vi alla överens
            om. Vi skall reagera på brott. Men även med en frivårdspåföljd
            reagerar man och kan ställa krav.
          </note>
          <note>
            Narkotikan på anstalterna har vi diskuterat under flera år. Det
            har hela tiden skett ett utvecklingsarbete. Nu görs det upp lokala
            handlingsprogram, som man arbetar med ute på anstalterna. De är
            uppgjorda efter anstaltens egna förutsättningar och handlar om
            hur man skall klara av problemen. För visst är det problem med
            narkotikan. Det är vi alla överens om.
          </note>
          <note>
            Det är därför som jag har försökt att redovisa att det förekommer
            ett ambitiöst arbete. Det som har påståtts här om att det inte
            skulle finnas några möjligheter att komma till en avdelning där
            det inte finns någon narkotika är nog inte riktigt sant. På det
            området har det skett en utveckling.
          </note>
          <note>
            När det gäller integritetskränkande ingripanden vill jag framhålla
            att det i dag är möjligt att göra kroppsbesiktning av intagna.
            Det görs visitationer och kontroller genom urinprov. Jag vet inte
            vad man skulle kunna göra mera för att komma längre i det här
            sammanhanget.
          </note>
          <note>
            Om jag, Ingbritt Irhammar och Jerry Martinger, med utgångspunkt
            i forskningen och i det underlag som vi har fått från olika forskare
            och olika personer som jobbar inom kriminalvården hade uppfattningen
            att brottsoffer skyddas genom strängare fängelsestraff, hade nog
            också vi socialdemokrater kommit med förslag i den riktningen.
            Men det finns inget vedertaget underlag som säger att så skulle
            vara fallet. Jerry Martinger tror att brottsligheten kan minskas
            genom detta med straffhot. Det tror inte jag.
          </note>
          <note>
            Sedan skall jag beröra något som är ett kärt ämne här i kammaren
            och som jag inte hann ta upp i mitt första inlägg. Det gäller
            rymningarna och permissionerna. Vi har ju fått nya byggnader för
            att förhindra rymningar. Medel har avsatts för åtgärder som innebär
            att anstalterna blir säkra. Dessa har delats upp i olika säkerhetskategorier.
            Naturligtvis placeras de farligaste brottslingarna på anstalter
            som är mycket säkra.
          </note>
          <note>
            Jag återkommer till frågan om permissioner i en senare replik.
          </note>
          <note type="speaker">
            Anf. 90 LARS SUNDIN (fp) replik:
          </note>
          <note>
            Herr talman! Birthe Sörestedt säger att krav visst skall ställas
            beträffande kriminalvården. Men var då snäll och låt bli att säga
            att vi står för en inhuman kriminalvård när vi ställer krav!
          </note>
          <note>
            Humanitet och kravlöshet får inte förväxlas. Det är fråga om
            helt olika saker.
          </note>
          <note>
            På s. 13 i betänkandet står det: ''Utskottet har däremot konstaterat
            att det på landets lokalanstalter saknats, på något undantag när,
            såväl narkotikafria avdelningar som särskilda avdelningar för
            intagna som inte missbrukar narkotika -- -- --.'' Så eländigt
            är det.
          </note>
          <note>
            Sedan något om permissionerna. Förra året, det visar en översyn,
            fanns det stora skillnader mellan olika typer av permissioner
            och anstalter. Den 1
          </note>
          <note>
            juni fick vi ett nytt system som har haft stor effekt.
          </note>
          <note>
            Det visar väl ändå på brister i fråga om permissionerna. Vi kan
            inte låta oss nöja med den majoritetsskrivning som finns i betänkandet.
            Där säger man att kraven i stort sett är tillgodosedda på denna
            punkt. Vi vill dock att kraven på denna punkt skall bli helt tillgodosedda.
            Av den anledningen har vi reserverat oss.
          </note>
          <note type="speaker">
            Anf. 91 INGBRITT IRHAMMAR (c)
          </note>
          <note>
            replik:
          </note>
          <note>
            Herr talman! Först några ord om detta med behandlingsplatser
            för våldsmän, något som jag inte hann kommentera i min förra replik.
          </note>
          <note>
            Birthe Sörestedt säger att vi i centern vill ta äran åt oss för
            de förbättringar som har kommit på detta område. Jag tycker att
            frågan är för allvarlig för att man skulle göra ett sådant påstående.
            Här handlar det ju om en seger för brottsoffren men även för våldsmännen,
            som har begått brott. Detta är naturligtvis även en seger för
            presumtiva offer, eftersom våldsmännen kan hindras att begå nya
            brott. Det är alltså samtidigt en seger för våldsmännen, som oftast
            själva har varit brottsoffer och som därför har det beteende som
            de har. Får dessa våldsmän inte behandling under anstaltstiden,
            så att de kan komma till insikt om varför de begår den här typen
            av brott och om hur de kan förhindra att så sker, fortsätter de
            att vara offer för den utsatthet som de själva tidigare upplevt.
            Därför är det aktuella tillkännagivandet en seger både för brottsoffren
            och för våldsmännen. Mot den bakgrunden är det här mycket viktigt.
          </note>
          <note>
            Det förvånar att Birthe Sörestedt inte tycker att man kan skydda
            brottsoffer och allmänheten genom att se till att de som begår
            de grövsta brotten, de som ständigt återfaller i sin brottslighet
            och de som har en allvarlig narkotikabrottslighet bakom sig hålls
            inlåsta. Det är ju en självklarhet att dessa människor inte begår
            brott när de är inlåsta.
          </note>
          <note>
            Naturligtvis är det inte ett självändamål att våldskommittén
            har kommit fram till att dessa människor behöver hållas inlåsta
            under en längre tid. Själv är jag alltså sällan för fängelsestraff,
            som ju sällan ger bra resultat. Det framgår också av den statistik
            som finns över återfallsbrottsligheten. Men när det gäller grova
            brottslingar och människor som ständigt återfaller i brottslighet
            är det ett skydd för våldsoffren och för allmänheten att sådana
            här människor hålls inlåsta.
          </note>
          <note>
            Slutligen några ord om halvtidsfrigivningen. Ni verkar själva
            ha kommit fram till att det är fel att släppa människor efter
            halva strafftiden. Det överensstämmer inte med det allmänna rättsmedvetandet.
            Vi säger att det samtidigt inte får ske en generell minskning.
            Birthe Sörestedt däremot säger: Av det här dras slutsatsen att
            fler fängelser måste byggas. Men, Birthe Sörestedt, vi i centern
            vill ha samhällstjänst i hela landet -- inte bara i fem distrikt.
            Det innebär kanske att antalet anstaltsplatser kan minskas framöver.
            Men det vet vi ännu inte så mycket om. Det är i varje fall den
            målsättning som vi i centern har.
          </note>
          <note type="speaker">
            Anf. 92 JERRY MARTINGER (m) replik:
          </note>
          <note>
            Herr talman! Birthe Sörestedt säger att hon inte tror att det
            går att minska brottsligheten genom straffhot. Ja, Birthe Sörestedt
            kan ju själv se hur det har gått. Under de senaste åren har straffhoten
            minskat. Men då har brottsligheten också ökat.
          </note>
          <note>
            När det gäller situationen på kriminalvårdsanstalterna klappar
            sig Birthe
          </note>
          <note>
            Sörestedt för bröstet och säger att det nu finns möjligheter
            att göra urinprov på de intagna. Jag håller med om att det är
            bra att den möjligheten finns. Men vi måste ha klart för oss följande.
          </note>
          <note>
            Urinprov är en bra kontrollform. Men den metoden kan bara avslöja
            den som själv använt narkotika. Den som endast ägnar sig åt försäljning
            av narkotika och som själv inte missbrukar avslöjas ju inte, hur
            många urinprov som än görs. Det är därför utomordentligt viktigt
            att urinprov kombineras med andra åtgärder, för annars har vi
            inte en chans att komma till rätta med narkotikan på anstalterna.
          </note>
          <note>
            Vi som har reserverat oss på denna punkt och som kräver ytterligare
            åtgärder när det gäller narkotikan på anstalterna menar att det
            måste till andra kontroller också. Det går inte att bara hänvisa
            till urinproven.
          </note>
          <note type="speaker">
            Anf. 93 BIRTHE SÖRESTEDT (s) replik:
          </note>
          <note>
            Herr talman! Naturligtvis tycker också vi socialdemokrater att
            fängelsestraff behövs vid allvarliga brott. Den som sitter inlåst
            begår självfallet inte brott. Men den som har begått allvarliga
            brott och som har tilldömts fängelse under en lång tid kommer
            ju förr eller senare ut i samhället. I det sammanhanget kommer
            jag osökt att tänka på det här med permissioner. Alla här säger
            att det är viktigt med återanpassningen i samhället. På den punkten
            är vi överens. Men då är det också viktigt att även de som har
            tilldömts fängelse under en lång tid någon gång får permission,
            för annars känner de inte igen sig i det samhälle som de kommer
            ut till. Hur vill vi då att dessa människor skall fungera i samhället?
          </note>
          <note>
            Relativt nyligen fick vi nya permissionsregler. Det har skett
            en uppföljning och det har framkommit att reglerna har blivit
            stramare men också att de tillämpas på ett stramare sätt. Vi menar
            således,
          </note>
          <note>
            Lars Sundin, att ställda krav i detta avseende i stort sett är
            tillgodosedda.
          </note>
          <note>
            Det finns möjlighet att dra in permissioner, att göra kvalifikationstiden
            längre mellan permissionerna, vid missbruk av permissioner. Ca
            44 000
          </note>
          <note>
            permissioner beviljas varje år. I 1 400 fall, tror jag, missköts
            permissionerna. Det rör sig således om en mycket liten andel av
            alla permissioner -- 3,2 %.
          </note>
          <note>
            Det är vad vi här talar om. I en del fall handlar det om att
            vederbörande har kommit tillbaka för sent.
          </note>
          <note>
            Ungefär 1 000 personer inställer sig inte efter permission.
          </note>
          <note>
            Vi var tidigare inne på frågan om rymningar. Jerry
          </note>
          <note>
            Martinger påstod att Bergling inte skulle ha rymt och att man
            satt och väntade på att han skulle komma tillbaka. Men jag tycker
            inte att det är lämpligt att göra sådana uttalanden. Självfallet
            är det bedrövligt att Bergling kunde försvinna. Efter det att
            detta skedde har det gjorts en utvärdering av och förts en diskussion
            om säkerheten på anstalterna och om åtgärder för att förbättra
            säkerheten.
          </note>
          <note type="speaker">
            Anf. 94 YVONNE SANDBERG-FRIES (s):
          </note>
          <note>
            Herr talman! Som redan har framgått av debatten behandlas i detta
            betänkande ett förslag om nedläggning av kriminalvårdsanstalten
            i
          </note>
          <note>
            Karlskrona. Jag har tillsammans med några andra väckt motioner
            i frågan och krävt att regeringens förslag skall avslås på den
            punkten. Jag vill därför lämna några kommentarer till den behandling
            som har skett i utskottet.
          </note>
          <note>
            Utskottet säger sig ha förståelse för regeringens förslag. Som
            enda argument för denna förståelse säger utskottet att beläggningen
            vid de slutna lokalanstalterna under förra hösten låg på ca 83
            %, dvs. något under den idealnorm på 85 % som slagits fast av
            statsmakterna. Det vore på sin plats att utskottet när man anför
            ett sådant argument också studerar situationen på den anstalt
            som man säger sig ha förståelse för att regeringen vill lägga
            ned.
          </note>
          <note>
            Studerar man förhållandena på den anstalten, finner man att Karlskronaanstalten
            under förra året hade en medelbeläggning på inte mindre än 98
            %.
          </note>
          <note>
            Som en följd av detta föreslog chefen för södra regionen för
            nästan exakt ett år sedan, den 22 mars i fjol, att Karlskronaanstalten
            skall utökas från 37
          </note>
          <note>
            till 42 platser. Den höga beläggningen hänger direkt samman med
            att anstalten i Karlskrona tjänstgör som något av en specialanstalt
            inom den södra regionen. Rymningsbenägna, drogaktiva och i övrigt
            svårplacerade och svårbehandlade intagna placeras där. För att
            det skall fungera har investeringar gjorts, som en talare tidigare
            har varit inne på, bl.a. i larmsystem och brandsäkerhetssystem.
          </note>
          <note>
            Därutöver är anstalten lokalanstalt i ordets egentliga mening.
            Den tar emot dömda som skall friges till Karlskrona eller Blekinge
            i övrigt i enlighet med den närhetsprincip som riksdagen har fastlagt.
            Som någon tidigare påpekade och som förtjänas att upprepas: Om
            anstalten läggs ner, kommer Blekinge vid sidan av Jämtland att
            vara det enda län som saknar kriminalvårdsanstalt. Det kan inte
            vara rimligt, och det stämmer förvisso inte alls med de principer
            som kriminalvårdslagstiftningen bygger på.
          </note>
          <note>
            Än mera orimligt och obegripligt är det att utskottet i samma
            betänkande tillstyrker ytterligare
          </note>
          <note>
            4 milj.kr. för att driva anstalten i Kristianstad centrum vidare.
            Det är orimligt därför att
          </note>
          <note>
            Kristianstad även i fortsättningen kommer att ha två anstalter
            och Karlskrona ingen alls. Det är obegripligt eftersom utskottet
            självt förra året sade att en fortsatt drift av Kristianstad centrum
            skulle ske under förutsättning att det kunde ske med hjälp av
            omdisponering av medel inom befintliga ramar.
          </note>
          <note>
            Karlskronaanstalten är i gott skick. Det bekräftas av kriminalvårdsstyrelsen,
            som i stället pekar ut fyra andra anstalter som enligt verket
            är i så dåligt skick att en nedläggning är ofrånkomlig.
          </note>
          <note>
            Även Statsanställdas förbund, som företräder flertalet av de
            anställda vid anstalten, gör denna bedömning. Man anser att byggnaden
            har en bra funktionalitet, är mycket välskött och väl underhållen.
            Till det skall läggas en personal på anstalten som har en bred
            och djup erfarenhet när det gäller behandlingen av och återanpassningen
            av svårmotiverade fängelsedömda. Det är ett klientel som blir
            alltmer svårplacerat.
          </note>
          <note>
            Alla dessa sakliga argument som samtliga talar för att Karlskronaanstalten
            skall behållas har över huvud taget inte kommenterats av utskottet.
            Jag tycker att det är märkligt. Utskottet har uppvaktats av företrädare
            för anstalten som har delgivit utskottet dessa argument. Rimligen
            borde utskottet ha tagit dessa argument under övervägande. Det
            vore därför på sin plats att utskottets företrädare i dag delger
            oss de kriminalpolitiska bedömningar som ligger till grund för
            utskottets ställningstagande. Om så inte sker kan jag inte dra
            någon annan slutsats än att utskottet inte har fullgjort sin uppgift
            på det sätt som man kan begära av riksdagens justitieutskott.
          </note>
          <note>
            När det gäller de regionalpolitiska aspekter som kan och bör
            läggas på frågan, vill jag tacka utskottet för att ha tagit de
            frågorna på stort allvar. Blekinge har länge varit ett utsatt
            län. Under 80-talet har länet av egen kraft och med hjälp av regering
            och riksdag på väsentliga punkter stärkt sin ställning.
          </note>
          <note>
            Tillkomsten av högskola, lokaliseringen av boverket, kustbevakningen
            m.m. liksom ett omfattande lokaliseringsstöd till företag som
            har velat utveckla sin verksamhet i länet, har medfört att länet
            i dag står bättre rustat än i början av 80-
          </note>
          <note>
            talet.
          </note>
          <note>
            Trots detta hopar sig åter arbetslöshetens mörka moln över Blekinge.
            Den försämrade konjunkturen slår hårt i ett län som fortfarande
            domineras av tillverkningsindustrin. Blekinge har tillsammans
            med ett annat län flest varsel i landet, och fler är att vänta.
            Till det skall läggas den långvariga åderlåtningen på just statliga
            arbetstillfällen som länet, då främst Karlskrona kommun, har fått
            utstå. Sedan 1975 har Karlskrona kommun förlorat netto 2 200 statliga
            arbeten. Det hänger till största delen samman med de neddragningar
            som gjorts inom försvarssektorn.
          </note>
          <note>
            De neddragningarna kommer att fortsätta. Siffran
          </note>
          <note>
            300 till 350 arbeten som skall bort inom
          </note>
          <note>
            Marinkommando Syd har nämnts i det sammanhanget.
          </note>
          <note>
            Mot denna bakgrund utgår jag från att regeringen, om riksdagen
            beslutar enligt utskottets förslag, följer utskottets uppmaning
            och beaktar särskilt arbetsmarknadssituationen och de regionalpolitiska
            aspekterna innan ett slutligt beslut om nedläggning av kriminalvårdsanstalten
            fattas. Eftersom utskottet ännu inte, trots en lång debatt, lyckats
            redovisa några kriminalpolitiska bedömningar när det gäller frågan
            om att behålla anstalten i Karlskrona, vill jag uppmana regeringen
            att pröva frågan också från de utgångspunkterna.
          </note>
          <note>
            Det finns dessutom en särskild arbetsgrupp inom regeringskansliet
            som i samarbete med kriminalvårdsstyrelsen och byggnadsstyrelsen
            har i uppgift att se över anstaltsbeståndet. Det är något bakvänt
            att först besluta om nedläggning och sedan se över frågan för
            att kunna bedöma vilka anstalter som skall vara kvar och vilka
            som skall läggas ned.
          </note>
          <note>
            Det rimliga vore naturligtvis att först göra en översyn och sedan
            ta ställning till frågan om nedläggning.
          </note>
          <note>
            Efter att ha lyssnat på denna debatt, har man fått intrycket
            av att om alla talare hade fått hålla på en stund till hade utskottet
            kunnat ena sig om att anstalten skall vara kvar. Det har låtit
            så när ledamöter som inte har reserverat sig i frågan har ändrat
            ståndpunkt under debattens gång.
          </note>
          <note>
            Efter många år i riksdagen inser jag att kammaren med all sannolikhet
            kommer att följa utskottsmajoriteten. Jag hoppas att regeringen
            tar till sig den debatt som har varit i dag och gör en kriminalpolitisk
            och en regionalpolitisk bedömning av frågan. Då kan beslutet bara
            bli ett, nämligen att
          </note>
          <note>
            Karlskronaanstalten skall vara kvar.
          </note>
          <note type="speaker">
            Anf. 95 SVEN-OLOF PETERSSON (c):
          </note>
          <note>
            Herr talman! Som den uppmärksamme redan har noterat finns det
            i betänkandet, under rubriken anslag till kriminalvården, förslag
            rörande kriminalvårdsanstalten i Karlskrona.
          </note>
          <note>
            I budgetpropositionen från januari i år fanns det ett förslag
            om nedläggning av Karlskronaanstalten.
          </note>
          <note>
            Detta förslag resulterade givetvis i olika reaktioner såväl från
            anstaltens personal och ledning som från olika lokala myndigheter
            och instanser. Här i riksdagen har det under den allmänna motionstiden
            lagts fram inte mindre än tre olika motioner som direkt tar upp
            frågan om Karlskronaanstalten. En mängd olika sakargument redovisas
            i dessa motioner, och dessa sakargument, såväl var och ett för
            sig som alla sammantagna, visar det orimliga i att över huvud
            föreslå en nedläggning av anstalten.
          </note>
          <note>
            Karlskronaanstalten tar emot olika grupper av intagna som på
            ett eller annat sätt är svåra att placera på annan anstalt. Det
            kan gälla speciellt rymningsbenägna, drogaktiva eller interner
            som på annat sätt missköter sig på andra lokalanstalter.
          </note>
          <note>
            I Karlskronaanstalten bedrivs också en aktiv behandling och ett
            aktivt motivationsarbete för att hjälpa narkomaner att bli av
            med sitt drogberoende.
          </note>
          <note>
            Rent byggnadstekniskt är Karlskronaanstalten av mycket hög klass,
            det har andra talare i dag redan vittnat om. Innan jag blev ledamot
            av riksdagen kom jag vid åtskilliga tillfällen i kontakt med
          </note>
          <note>
            Karlskronaanstalten av rent byggnadsmässiga skäl.
          </note>
          <note>
            Alla åtgärder vidtogs för att göra
          </note>
          <note>
            Karlskronaanstalten säker, men också för att göra den miljömässigt
            bättre för såväl de intagna som personalen. Många andra anstalter
            i vårt land är klart distanserade vad gäller byggnadernas kvalitet
            och standard.
          </note>
          <note>
            Vi skriver säkert alla under att det är viktigt att den som döms
            till fängelse placeras nära den dömdes hemort. Skulle det fattas
            beslut om att lägga ner
          </note>
          <note>
            Karlskronaanstalten skulle det betyda att Blekinge blir ett av
            två län som kommer att sakna slutna lokalanstalter. Är detta verkligen
            rimligt? Det är inte bara Blekinge i sig som blir utan lokalanstalt.
          </note>
          <note>
            Detta skulle givetvis drabba hela sydöstra regionen av vårt land
            och då också delar av Kronobergs och
          </note>
          <note>
            Kalmar län.
          </note>
          <note>
            Det finns heller inget som tyder på att behovet av antalet platser
            av det slag som Karlskronaanstalten erbjuder skulle minska. Tvärtom
            visar det sig att platserna i Karlskrona behövs och att anstalten
            ofta är överbelagd.
          </note>
          <note>
            Tillkomsten av ett nytt häkte i Karlskrona kan inte heller motivera
            en nedläggning. Tillkomsten av detta häkte talar i stället för
            att
          </note>
          <note>
            Karlskronaanstalten behövs i framtiden så att den avsedda helheten
            med polis, domstol, häkte och fängelse blir komplett. Att först
            bygga upp och sedan rasera en helhet kan inte gynna den svenska
            kriminalvården. Ytterligare argument för anstalten har redovisats
            från talarstolen i dag.
          </note>
          <note>
            Förutom motionerna och dagens debatt har uppvaktningar från anstalten
            och kommunen ytterligare redovisat inför justitieutskottet flera
            andra skäl som alla talar för anstaltens fortlevnad.
          </note>
          <note>
            Herr talman! Det finns således inte bara regionalpolitiska skäl
            -- även om dessa i sig är tillräckligt starka -- som talar för
            ett bibehållande av Karlskronaanstalten. Sakskälen, om anstaltens
            kvalitet och behovet av anstalten, talar sitt tydliga språk. De
            regionalpolitiska skälen visar bara ytterligare på problem och
            följder i en redan hårt drabbad och utsatt region.
          </note>
          <note>
            Jag kan bara beklaga att utskottets majoritet ser regionalpolitiska
            skäl som enda skäl som skulle kunna motivera fortsatt verksamhet
            vid anstalten i
          </note>
          <note>
            Karlskrona.
          </note>
          <note>
            Låt mig, herr talman, konstatera att det inte finns något som
            i dag talar för att Karlskronaanstalten skulle bli överflödig
            vare sig i det korta eller det långa perspektivet inom den svenska
            kriminalvården.
          </note>
          <note type="speaker">
            Anf. 96 JERRY MARTINGER (m):
          </note>
          <note>
            Herr talman! Jag instämmer i det som sagts från
          </note>
          <note>
            Yvonne Sandberg-Fries sida att det inte har framförts några kriminalpolitiska
            synpunkter som talar för en nedläggning av Karlskronaanstalten.
          </note>
          <note>
            Jag kan också instämma i att en del talare under denna debatt
            har givit ett något tvetydigt intryck omo vad de anser om anstaltens
            framtid. Flera talare har uttryckt något slags förhoppning om
            att
          </note>
          <note>
            Karlskronaanstalten inte skall läggas ned. Senast gjordes detta
            av Krister Skånberg. Han sade att han ville att de andra oppositionspartierna
            skulle följa samma linje. Den linjen, som innebär att man bara
            skall uttrycka något slags förhoppning om att
          </note>
          <note>
            Karlskronaanstalten inte skall läggas ned, kan vi moderater inte
            följa. Det är därför som vi har skrivit en mycket bestämd reservation
            om detta ärende.
          </note>
          <note type="speaker">
            Anf. 97 KRISTER SKÅNBERG (mp):
          </note>
          <note>
            Herr talman! Jag beklagar att Jerry Martinger inte uppfattat
            att jag i mitt huvudanförande stödde den reservationen. Debattreglerna
            är så utformade,
          </note>
          <note>
            Jerry Martinger, att jag måste uttrycka mig på detta sätt när
            jag talar till resten av oppositionen. Om jag inte använder min
            replikrätt på rätt sätt blir jag avbruten. Jag utgår från att
            vi skall kunna enas om att Karlskronaanstalten blir kvar. Det
            enklaste sättet är naturligtvis att stödja reservationen som
          </note>
          <note>
            Jerry Martinger skrivit.
          </note>
          <note type="speaker">
            Anf. 98 JERRY MARTINGER (m):
          </note>
          <note>
            Herr talman! Jag tackar för det stödet, Krister
          </note>
          <note>
            Skånberg. Jag hade inte uppfattat det på det sättet.
          </note>
          <note>
            Då gäller det jag sade de övriga oppositionspartierna i salen.
          </note>
          <note>
            Överläggningen var härmed avslutad.
          </note>
          <note>
            Beslut om uppskjuten votering av kvällsärenden
          </note>
          <note>
            På förslag av andre vice talmannen medgav kammaren att de ärenden
            som hann debatteras färdigt under återstoden av dagens sammanträde
            skulle företas i ett sammanhang i början av arbetsplenum onsdagen
            den 27 mars.
          </note>
          <note>
            Beslut
          </note>
          <note>
            Mom. 1 (utvärdering av kriminalvårdsreformen)
          </note>
          <note>
            Utskottets hemställan bifölls med 155 röster mot
          </note>
          <note>
            106 för reservation 1 av Britta Bjelle m.fl.
          </note>
          <note>
            Mom. 3 (humanisering av kriminalvården)
          </note>
          <note>
            Utskottets hemställan bifölls med 248 röster mot
          </note>
          <note>
            12 för reservation 2 av Krister Skånberg.
          </note>
          <note>
            På grund av fel på rösträkningsanläggningen avbröts voteringen
            efter detta moment.
          </note>
          <note>
            Beslut om samlad votering
          </note>
          <note>
            Kammaren beslöt på förslag av andre vice talmannen att det avbrutna
            ärendet samt de ärenden som hunnit debatteras färdigt under återstoden
            av dagens sammanträde skulle företas till avgörande vid början
            av arbetsplenum onsdagen den 27 mars.
          </note>
          <note>
            10 § Böter
          </note>
          <note>
            Föredrogs
          </note>
          <note>
            justitieutskottets betänkande
          </note>
          <note>
            1990/91:JuU10 Böter.
          </note>
          <note type="speaker">
            Anf. 99 GÖRAN ERICSSON (m):
          </note>
          <note>
            Herr talman! I år skall vi, liksom tidigare år, diskutera påföljdsfrågor,
            och då främst böter. Det är naturligtvis lockande att i ett sådant
            sammanhang försöka göra en något bredare analys av påföljdssystemet
            och den utformning det har fått i relation till dagens typ av
            gärningsmän. Jag skall dock försöka avstå från det och hålla mig
            till en av de reservationer vi har lämnat till betänkandet
          </note>
          <note>
            1990/91:JuU10.
          </note>
          <note>
            I reservation 4 tar vi upp åtalsunderlåtelse vid narkotikabrott.
            Med den nuvarande ordningen är det möjligt att lämna åtalsunderlåtelse
            vid narkotikabrott av mindre allvarlig beskaffenhet.
          </note>
          <note>
            Det kan hävdas att denna regel skall vara likartad för alla brott
            av lägre allvarlighetsgrad.
          </note>
          <note>
            Emellertid menar vi moderater att narkotikabrottet intar en särställning.
            Det är mer än ett brott mot narkotikastrafflagen, det är också
            ett socialt brott mot den egna individen. I reservationen har
            vi pekat på att särskilt de som första gången tar befattning med
            narkotika bör lagföras och därmed få insikt i det allvar med vilket
            samhället ser på denna brottslighet.
          </note>
          <note>
            Framlidne professorn i socialmedicin, med. dr Nils
          </note>
          <note>
            Bejerot visade i sin doktorsavhandling på spridningsmekanismen
            inom narkotikahanteringen. Många strategiska beslut i denna kammare
            när det gäller kampen mot narkotikan har fattats med dr Bejerots
            fynd som grund. Han menade att varje form av bruk av narkotika
            är ett missbruk. Han visade också som den förste forskaren i världen
            på spridningsschemat från en missbrukare till en icke-missbrukare.
            Vi reservanter har, som många andra, tagit fasta på dr
          </note>
          <note>
            Bejerots fynd, och vi menar därför att varje form av missbruk
            eller innehav av narkotika skall straffas.
          </note>
          <note>
            Åtalsunderlåtelseinstitutet medverkar aktivt till att sprida
            uppfattningen att samhället inte ser allvarligt på små och enstaka
            innehav. Denna uppfattning strider mot denna riksdags uppfattning.
            För några år sedan t.o.m. straffbelade riksdagen bruket av narkotika.
          </note>
          <note>
            Vi har därför i reservationen fört in kravet på att narkotikabrottslighet
            inte skall omfattas av möjligheten att erhålla åtalseftergift.
            Vi menar att denna synpunkt bör kunna inarbetas i den nuvarande
            svenska lagstiftningen och därmed ytterligare befästa statsmakternas
            konsekventa och oförsonliga kamp mot narkotika.
          </note>
          <note>
            Naturligtvis hade vi inte denna gång väntat oss något bredare
            stöd för kraven i reservationen. Vi har dock för avsikt att återkomma,
            och vi hyser faktiskt en stark förhoppning om att detta stöd kommer
            att öka -- det är något som jag tycker mig förstå av de diskussioner
            som förs.
          </note>
          <note>
            Vi moderater har undertecknat fem reservationer till detta betänkande.
            Jag har här berört en av dem.
          </note>
          <note>
            Vi står naturligtvis bakom alla reservationerna men kommer endast
            att begära votering på reservation nr 4.
          </note>
          <note type="speaker">
            Anf. 100 LARS SUNDIN (fp):
          </note>
          <note>
            Herr talman! Vi i folkpartiet liberalerna delar den principiella
            inriktning som kommer till uttryck i den proposition som behandlas
            i betänkandet, nämligen att bötesstraffets ställning i påföljdssystemet
            ytterligare stärks. Redan i dag blir påföljden böter i 85 % av
            alla lagföringar.
          </note>
          <note>
            I betänkandet behandlas också ett par andra frågor som snatteri,
            rapporteftergift och åtalsunderlåtelse, frågor som vi debatterade
            senast för ungefär ett år sedan.
          </note>
          <note>
            Vi kan konstatera att snatterierna i dag kostar butikerna flera
            miljarder kronor. Ytterst blir det naturligtvis konsumenterna
            som får betala. Att snatterierna förekommer i en sådan omfattning
            är skäl nog att beivra dem. Att snatta är ofta ett debutbrott
            för ungdomar. Det är därför särskilt viktigt att vi reagerar mot
            dessa brott, snabbt och konsekvent. Just däri ligger den stora
            fördelen med ordningsbot för snatteri. Det behövs inga ytterligare
            utredningar av den frågan.
          </note>
          <note>
            Folkpartiet liberalerna vänder sig också mot att åtalsunderlåtelse
            och rapporteftergift blir allt vanligare, rent av regelmässiga
            för vissa brott. Det måste vara fel signal, framför allt till
            unga människor, att lagöverträdelser inte beivras. Vi vill därför
            ha en återgång till de regler som gällde före den 1 april 1985,
            med det tillägget att de ändringar som gjordes om åtalsunderlåtelse
            för unga lagöverträdare 1989 skall gälla också i fortsättningen.
          </note>
          <note>
            Herr talman! Vi vill dessutom att åtalsunderlåtelse för ungdomar
            skall villkoras. Det skulle understryka att det är allvar om ungdomar
            får veta att det blir åtal om de i fortsättningen inte sköter
            sig.
          </note>
          <note>
            Herr talman! Minsta gemensamma nämnare för de reservationer som
            folkpartiet liberalerna står bakom är att det framför allt är
            för de unga lagöverträdarnas skull som vi vill att samhällets
            insatser skall bli snabbare och mer konsekventa.
          </note>
          <note>
            Därigenom motverkar vi att ungdomar börjar utveckla ett verkligt
            kriminellt beteende, som senare är mycket svårt att bryta sig
            ur.
          </note>
          <note>
            Herr talman! Vi står, som sagt, bakom reservationerna 1, 3 och
            5, men jag yrkar bara bifall till reservation 3.
          </note>
          <note type="speaker">
            Anf. 101 GUNILLA ANDRÉ (c):
          </note>
          <note>
            Herr talman! Runt 300 brott begås dagligen mot svenska butiker,
            varuhus, kiosker och annan servicehandel, enligt färsk statistik
            från statistiska centralbyrån. Statistiken visar att det har skett
            en kraftig ökning av de grova brotten, rån med eller utan skjutvapen.
            Även mindre allvarliga brottstyper som inbrott och snatterier
            ökar, åtminstone vad gäller antalet anmälda brott.
          </note>
          <note>
            Snatterier i butiker och varuhus har, enligt samma
          </note>
          <note>
            SCB-statistik ökat med 4 % sedan 1989 och har passerat 60 000-strecket
            för hela landet. De siffror jag nämner är preliminära. Siffrorna
            motsvarar ca
          </note>
          <note>
            1 % av handelns omsättning, vilket motsvarar 2,6
          </note>
          <note>
            miljarder kronor.
          </note>
          <note>
            Butikstillgreppen är mest koncentrerade till storstadsregionerna.
            Bara Stockholmsregionen svarar för runt 30 % av samtliga anmälda
            stölder och snatterier. Men snatterier och stölder förekommer
            över hela landet. Alla samhällskategorier stjäl, och i stort sett
            alla butiker och varuhus drabbas.
          </note>
          <note>
            Det är ytterst konsumenterna som förlorar på snatterierna genom
            att företagen kompenserar sig för förlusterna genom högre priser.
            Kan man komma till rätta med stölderna, kan också priserna sänkas.
          </note>
          <note>
            Snatterier är vanliga ungdomsbrott och därmed ofta inledning
            till en brottslig bana. Det gör det extra viktigt att reagera
            på brottet, för att visa att på brott följer en samhällsreaktion,
            att samhället inte accepterar brottet.
          </note>
          <note>
            I centerns motion om åtgärder för att minska brottslighet och
            våld konstateras att det för en förstagångssnattare kan vara rimligt
            att denne inte drabbas av mer ingripande åtgärder. Om snattaren
            är beredd att återlämna det tillgripna och är beredd att göra
            rätt för sig, kan rapporteftergift användas.
          </note>
          <note>
            Rapporteftergift bör däremot aldrig ske vid upprepad brottslighet,
            för en s.k. återfallssnattare.
          </note>
          <note>
            Likaså bör åtalsunderlåtelse endast användas då återfallsrisken
            kan anses vara försumbar. Centern vill, i likhet med moderater
            och folkpartister, återgå till tidigare restriktivare regler som
            gällde före 1985, men behålla de skärpningar som infördes för
            unga lagöverträdare år 1988, vilket framgår av reservation 3.
          </note>
          <note>
            Beslut om åtalsunderlåtelse kan kombineras med föreskrifter.
            Åklagare använder sig inte sällan av denna möjlighet när det gäller
            ungdomar mellan 15
          </note>
          <note>
            och 17 år. Följs inte föreskrifterna kan beslutet om åtalsunderlåtelse
            återkallas. BRÅ har i en utvärdering av frågan funnit att återkallelse
            av åtalsunderlåtelsen mycket sällan används trots uppenbar misskötsamhet
            från den unges sida. Vi menar att man härigenom ger felaktiga
            signaler till den unge lagöverträdaren. Uppföljningen bör därför
            skärpas. En bättre kontroll fordras av att meddelade föreskrifter
            följs. Kravet framförs i reservation 5.
          </note>
          <note>
            Vid mindre, okomplicerade, erkända snatteribrott borde ordningsbot
            kunna användas för att få en snabb reaktion på brott och samtidigt
            en förhållandevis skonsam lagföring. Det skulle dessutom kunna
            bidra till ett bättre resursutnyttjande av åklagarnas och polisernas
            arbete. Fängelsestraffkommitténs förslag kan ligga till grund
            för en regeländring, menar vi. Förslaget finns i reservation 1.
          </note>
          <note>
            Vad gäller värdegränsen mellan snatteri och stöld anser vi vidare
            att dagens gräns vid 800 kr. är för hög och bör sänkas. Eftersom
            det pågår arbete inom regeringskansliet med frågor om gränsdragning
            mellan de olika brotten har vi valt att inte reservera oss utan
            bara lämna ett särskilt yttrande.
          </note>
          <note>
            Herr talman! Med det anförda ställer sig centern självklart bakom
            de reservationer jag nämnt, men yrkar enbart bifall till reservation
            nr 5.
          </note>
          <note type="speaker">
            Anf. 102 BJÖRN ERICSON (s):
          </note>
          <note>
            Herr talman! Till det betänkande som vi nu behandlar har, som
            framgått av de tidigare inläggen, fogats ett antal reservationer
            av framför allt moderater, folkpartister och centerpartister.
            I
          </note>
          <note>
            reservationerna behandlas ordningsbot för snatteri, användning
            av åtalsunderlåtelse och rapporteftergift m.m.
          </note>
          <note>
            I reservation 1 tar man upp ordningsbot för snatteri. Utskottet
            har tidigare vid flera tillfällen, och senast förra våren, avslagit
            liknande yrkanden.
          </note>
          <note>
            Skälet var då att utskottsmajoriteten ansåg att vi borde avvakta
            fängelsestraffkommitténs betänkande.
          </note>
          <note>
            Det finns, som bl.a. Lars Sundin framhållit, uppenbara fördelar
            med ordningsbot i sådana ärenden, men fortfarande saknas enligt
            vår mening tillräckligt underlag för att i dag ta ställning.
          </note>
          <note>
            Erfarenheterna av den nu föreslagna reformen, med ökad användning
            av penningböter, får visa om tillämpningsområdet bör utvidgas.
          </note>
          <note>
            Frågan kommer nu att övervägas av åklagarutredningen. Utskottsmajoriteten
            anser därför inte att motionsyrkandena bör leda till någon åtgärd
            från riksdagen.
          </note>
          <note>
            I reservation 2 föreslås att man skall införa en begränsning
            av det straffbara området för snatteri och samtidigt vidga området
            för stöld.
          </note>
          <note>
            Utskottet har tidigare behandlat liknande motionsönskemål om
            en sänkning av den i praxis använda beloppsgränsen mellan stöld
            och snatteri och har då avstyrkt dessa med hänvisning till att
            fängelsestraffkommittén behandlar frågan. I
          </note>
          <note>
            avvaktan på resultatet av kommitténs förslag ansåg utskottet
            att riksdagen inte borde göra något uttalande i saken.
          </note>
          <note>
            Inte heller nu anser utskottsmajoriteten någon annan bedömning
            vara möjlig, varför jag yrkar avslag på reservationen.
          </note>
          <note>
            I reservation 3 behandlas rapporteftergift och åtalsunderlåtelse.
            Reservanterna förordar minskad användning av rapporteftergift
            och åtalsunderlåtelse och återgång till de regler som gällde före
            den 1 april 1985. I reservation 4 förordas att åtalsunderlåtelse
            i princip inte skall beviljas vid narkotikabrott.
          </note>
          <note>
            Samtliga nu aktuella motionsönskemål har behandlats av utskottet
            vid flera tillfällen och senast under föregående riksmöte. Enligt
            utskottets uppfattning har de lagändringar som genomfördes
          </note>
          <note>
            1985 varit värdefulla som medel att koncentrera resurserna till
            de mest angelägna områdena.
          </note>
          <note>
            Reglerna har dock ifrågasatts, som bl.a. Göran
          </note>
          <note>
            Ericsson påpekade, varför åklagarutredningen enligt sina direktiv
            skall göra en samlad utvärdering av 1985 års förändring för att
            se om nu gällande bestämmelser om åtalsunderlåtelse är ändamålsenliga.
            Den skall också se över bestämmelserna om rapporteftergift.
          </note>
          <note>
            Med hänvisning till det nu pågående utredningsarbetet yrkar jag
            avslag på reservationerna 3 och 4.
          </note>
          <note>
            I reservation 5 om åtalsunderlåtelse för unga förordas att åklagarna
            skall använda åtalsunderlåtelse ytterst restriktivt för unga i
            åldrarna 15--17 år.
          </note>
          <note>
            Även dessa motionsönskemål behandlades så sent som vid förra
            riksmötet och avslogs då.
          </note>
          <note>
            De nuvarande reglerna om åtalsunderlåtelse i lagen om unga lagöverträdare
            fick sin nuvarande utformning den 1 juli 1988. BRÅ, som haft regeringens
            uppdrag att utvärdera frågeställningar liknande dem som tas upp
            i reservationen, anser att det behövs åtgärder. BRÅs utvärdering
            har överlämnats till ungdomsbrottskommittén, som skall se över
            nuvarande reaktionssystem när det gäller brott av unga.
          </note>
          <note>
            Med hänvisning till att frågeställningen nu bereds anser utskottsmajoriteten
            att det inte finns behov av något riksdagens uttalande. Jag yrkar
            därför avslag på reservationen. Herr talman! För tydlighetens
            skull vill jag slutligen bara yrka bifall till utskottets hemställan
            och avslag på samtliga reservationer.
          </note>
          <note type="speaker">
            Anf. 103 LARS SUNDIN (fp) replik:
          </note>
          <note>
            Herr talman! När vi inom de borgerliga partierna tidigare har
            krävt ordningsbot för snatteri har vi avspisats med att det inom
            regeringskansliet pågick ett beredningsarbete, som inte fick störas.
            Nu har frågan skickats över till åklagarutredningen. Vår uppfattning
            är att det inte behövs mer underlag. Vi har nog med underlag för
            ett beslut.
          </note>
          <note>
            Jag är nu bara nyfiken på en sak, Björn Ericson.
          </note>
          <note>
            Utskottsmajoriteten skriver att åklagarutredningen nu skall få
            pröva denna fråga ''i positiv anda''.
          </note>
          <note>
            Positiv för vem? För er gamla socialdemokratiska inställning
            att tanken på ordningsbot för snatteri inte är någon bra idé eller
            för oss som hela tiden har tyckt att det är en möjlighet som bör
            användas? Vad menas alltså med ''i positiv anda''?
          </note>
          <note type="speaker">
            Anf. 104 KRISTER SKÅNBERG (mp):
          </note>
          <note>
            Herr talman! Visst är det viktigt, som Lars Sundin och Gunilla
            André har sagt tidigare här i debatten med snabba reaktioner från
            samhällets sida. Det är speciellt angeläget för ungdomar, för
            att de snabbt skall få klara besked om vad som är tillåtet och
            inte.
          </note>
          <note>
            Visst kan det vara ett bra sätt att minska riskerna för att de
            halkar in i brottslighet. Vi delar alltså definitivt den bedömningen
            och tycker att det skall vara ett viktigt mål för alla de åtgärder
            som vidtas när någon ertappas med att göra något som inte är tillåtet.
            Att gå därifrån till att begära straffskärpning ser vi inte som
            något nödvändigt steg.
          </note>
          <note>
            Jag vill bara ha sagt det här, herr talman, för att markera en
            enighet om det som jag bedömer vara det viktiga målet -- att göra
            allt vad man kan för att förhindra brott och upprepning av brott.
            Vi tror att just det förhållandet att folk genom någon typ av
            ingripande snabbt får klart för sig att man gått över en gräns
            är betydelsefullt, men den reaktionen behöver inte nödvändigtvis
            vara ett straff utan bör snarare vara en varning eller ett klargörande.
          </note>
          <note>
            Det har tidigare sagts under eftermiddagens ganska långa debatt
            att det finns mycket få, om ens några tecken som talar för att
            man uppnår bra resultat i brottsförebyggande verksamhet genom
            att skärpa straffen. Det är inte den typen av reaktion som det
            skall handla om, utan om att snabbt över huvud taget visa var
            gränserna går och att göra det på ett sätt som snarare inbjuder
            till att människor fogar sig i reglerna än till att öka oppositionen
            mot dem.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 mars.)
          </note>
          <note>
            Ajournering
          </note>
          <note>
            Kammaren beslöt kl. 17.52 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            11 § Anslag till patentväsendet
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1990/91:LU15 Anslag till patentväsendet, m.m.
          </note>
          <note type="speaker">
            Anf. 105 MARTIN OLSSON (c):
          </note>
          <note>
            Herr talman! Alla som hade sett fram emot att få höra Karin Starrin
            engagerat med tala om riskerna för patent på liv är självfallet
            besvikna, men eftersom debatten förs nu efter middagspausen deltar
            jag i debatten i hennes frånvaro.
          </note>
          <note>
            Det betänkande vi nu behandlar heter ''Anslag till patentväsendet
            m.m.''. Rubriken är något knapphändig. Anslaget till patentväsendet
            är någonting som vi är helt eniga om. Det är det som ryms inom
            ''m.m.'' där det råder delade meningar.
          </note>
          <note>
            Bakom ''m.m.'' ryms så viktiga saker som frågan om huruvida vi
            skall ha patent på bioteknologiska uppfinningar eller inte, eller
            för att använda ett enkelt uttryck: Skall vi godkänna patent på
            liv eller inte? Det är en synnerligen stor och viktig fråga.
          </note>
          <note>
            Utvecklingen inom biotekniken går mycket snabbt.
          </note>
          <note>
            Särskilt i fråga om utnyttjande av genteknik är forskningens
            framsteg påtagliga. Det skapas nya förutsättningar för att på
            vitt skilda områden tillämpa de nya landvinningarna. Man kan alltså
            räkna att biotekniken får allt större betydelse och kan utnyttjas
            alltmer.
          </note>
          <note>
            Då reser sig genast, eller bör i varje fall resas, frågan: Vilken
            utveckling vill vi ha, och vill vi försöka påverka denna utveckling?
            Från centerns sida ser vi det som viktigt att inte bara se på
            möjligheterna, utan man måste också analysera konsekvenserna och
            noga bedöma riskerna med denna utveckling. Olika utskott har tagit
            ställning i dessa frågor. I förra veckan hade vi att behandla
            ett betänkande från socialutskottet om användning av genteknik
            på människan. Där var centern det parti som försökte hålla emot
            och ta mera etiska hänsyn.
          </note>
          <note>
            Varje år under de senaste åren har vi också behandlat ett stort
            bioteknikbetänkande från jordbruksutskottet. I lagutskottet behandlas
            bara en del av dessa frågor, och det gäller ju frågan om patent
            på biotekniska utvinningar, alltså frågan om patent på liv eller
            inte.
          </note>
          <note>
            Vi har i år liksom tidigare år en motion från centern, som tar
            upp dessa frågor. I samma motion tar vi också upp andra bioteknikfrågor,
            alltså inte bara patent på liv. Vi framhåller där att biotekniken
            måste ges etiska, sociala och miljömässiga ramar.
          </note>
          <note>
            Vi kräver en heltäckande lagstiftning och att det skall finnas
            en kraftfull myndighet, en biotekniksinspektion. Vi anser -- jag
            vill nämna det, eftersom det är utgångspunkten för våra synpunkter
            i dessa frågor -- att den genetiska integriteten skall skyddas.
            Vi kräver en skärpning av lagstiftningen då det gäller tillämpning
            av genteknik t.ex. på djur.
          </note>
          <note>
            Vänsterpartiet och miljöpartiet har liksom centern motioner som
            vänder sig mot möjligheten att få patent på liv. Däremot har från
            moderat håll i år väckts en motion där man närmast uttalar sig
            positivt och i stället uttrycker farhågor för att
          </note>
          <note>
            Sverige skulle isolera sig från utvecklingen i världen, alltså
            utvecklingen mot att i allt högre grad använda sig av bioteknik.
          </note>
          <note>
            Behandlingen av motionerna har liknat fjolårets behandling. Majoriteten
            avstyrker alla motioner där man vill begränsa möjligheten till
            patent på liv och som innebär en starkare kontroll i dessa ärenden.
            Liksom i fjol har vi reservationer. En reservation är gemensam
            för centerpartiet och vänsterpartiet. I den motionen betonar vi
            att det mot bakgrund av den utveckling som pågår är väldigt viktigt
            att vi från Sverige försöker agera. Vi ser hur man i ökad utsträckning
            från framför allt japanska och amerikanska företag försöker utnyttja
            bioteknik och få patent på det som vi kan kalla patent på liv.
            Genom att Sverige är med i det europeiska patentverket finns det
            risk att patenten även blir gällande i vårt land. För dessa företag
            står självfallet vitala ekonomiska intressen på spel.
          </note>
          <note>
            Även EG-direktiven tycks innebära ökade möjligheter att patentera
            uppfinningar som avser växter och djur.
          </note>
          <note>
            Vi måste i det här fallet alltså ta ställning till en rad spörsmål
            av, enligt vår mening, komplicerad art, nämligen de etiska och
            ekologiska aspekterna på gentekniken. Vi vill även erinra om att
            väldigt många människor känner stark oro och osäkerhet inför genteknikens
            utveckling och de framtida följderna. Vi anser att det bör tillsättas
            en parlamentarisk utredning, som får till uppgift att utarbeta
            en samlad heltäckande lagstiftning på bioteknikens område, lagstiftning
            som skall ange de etiska, sociala och miljömässiga ramarna för
            forskningen och tillämpningen. Vi anser att det är angeläget att
            initiera en bred debatt i dessa frågor och sprida information
            om bioteknikens roll i samhället nu och för framtiden. Det är
            vidare viktigt att man överväger de problem som är förknippade
            med den utveckling som vi har när det gäller patent på bioteknologiska
            uppfinningar.
          </note>
          <note>
            Vi ser det som väldigt viktigt att vårt land på miljöområdet
            och på andra områden då det gäller att respektera liv försöker
            att gå i spetsen för att slå vakt om livet och de etiska värdena.
            Vi anser att en parlamentarisk utredning bör få i uppdrag att
            ta upp spörsmål om förbud mot patent på växter, djur och mikroorganismer.
          </note>
          <note>
            Herr talman! Frågan är alltså om paten på liv eller inte. I centern
            har vi ett motto som är rubriken för mycket av vårt politiska
            arbete, och det är: respekt för livet. För oss är det alldeles
            klart att ställningstagande i fråga om patent på liv har en tydlig
            etisk dimension. Det är naturligt att många människor värjer sig
            känslomässigt mot tanken på att liv skall kunna patenteras. Det
            finns sjävfallet de som tycker att denna fråga inte skall styras
            av känslor. Men vi måste understryka att det är fullt legitimt
            av en opinion som är tveksamt att kräva en genomgripande offentlig
            debatt i frågan, innan man tar någon avgörande ställning. Frågan
            är, som vi ser det, av den storleksordningen att ett sådant krav
            är väl motiverat. Vi behöver en debatt och en offentlig diskussion
            i dessa frågor i det svenska samhället.
          </note>
          <note>
            Slutligen vill jag framhålla att vi i centern hyllar en varsam
            och klok användning av biotekniken. Vi kräver en kraftfull satsning
            på kunskapsförebyggande grundforskning. Vi kräver lika tydligt
            att man i tid sätter de etiska och miljömässiga ramarna för biotekniken.
            Vidare kräver vi att bioteknikens tillämpningar och inte minst
            patentering inte smygs på medborgarna.
          </note>
          <note>
            Med det, herr talman, yrkar jag bifall till reservation 1 som
            är fogad till utskottets betänkande.
          </note>
          <note type="speaker">
            Anf. 106 ELISABETH PERSSON (v):
          </note>
          <note>
            Herr talman! Den nuvarande patentlagen är från
          </note>
          <note>
            1967. När den antogs var det ingen, varken här i
          </note>
          <note>
            Sverige eller någon annanstans i världen, som kunde drömma om
            att den gentekniska forskningen
          </note>
          <note>
            20 år senare skulle ställa oss inför frågan om det skulle gå
            att använda patenträtten på levande materia. Patentlagen är helt
            enkelt inte konstruerad för levande materia.
          </note>
          <note>
            När tillägget om mikroorganismer gjordes 1978 var det nog inte
            heller så många -- om än några -- som hade klart för sig vilken
            utveckling gentekniken skulle genomgå bara på ett årtionde. Men
            när sedan biotekniken tog raketfart och exempelvis behovet av
            att skydda dyrbart framtagna tekniker eller produkten gjorde sig
            märkbart, fanns bara den gamla, för helt andra ändamål avsedda,
            patenträtten att tillgå.
          </note>
          <note>
            Lagstiftning och internationella överenskommelser har hela tiden
            legat steget efter den gentekniska utvecklingen.
          </note>
          <note>
            Att försöka anpassa och tillämpa patentlagstiftningen på bioteknik-
            eller genteknikområdet är ungefär lika malplacerat som om man
            skulle försöka använda vägtrafikbestämmelser inom flygtrafiken.
            Man får inte stirra sig blind på eventuella likheter mellan verksamheter,
            utan man måste titta på de faktiska förhållandena. Om det visar
            sig att föråldrade regelverk är omöjliga, får man skaffa fram
            nya och bättre.
          </note>
          <note>
            Vi i vänsterpartiet menar alltså att patent på levande material
            är orimligt. Patentlagstiftningen är ett gammalt regelverk som
            är skapat för helt andra omständigheter och förhållanden än vad
            som nu är aktuella inom genteknikområdet.
          </note>
          <note>
            Frånsett vissa tekniska svårigheter finns det också andra orsaker
            som gör patentlagstiftningen olämplig när det gäller levande materia.
          </note>
          <note>
            För det första betyder i dessa sammanhang
          </note>
          <note>
            ''levande materia'' allt från enstaka gener till fertila, i högsta
            grad levande, organismer som kan producera avkomma. Orimliga moraliska,
            etiska, rättsliga och praktiska problem skulle uppstå om vem som
            har rätt till avkomman efter en patentering.
          </note>
          <note>
            För det andra kan patentlagstiftning ge multinationella, kapitalstarka
            företag total kontroll och makt över viktiga delar av genteknikens
            resultat. Vi i vänsterpartiet anser att det är av största vikt
            att genteknikens resultat och möjligheter är tillgängliga för
            alla. Man måste också stoppa alla möjligheter till ''kryphål''
            i lagstiftningen, som t.ex. medger att företag kan ta patent på
            redan existerande organismer. Tyvärr finns redan i dag exempel
            på hur företag har försökt att skaffa sig ensamrätt och patent
            till växter där bara vissa egenskaper förändrats.
          </note>
          <note>
            Det finns också exempel på hur företag hindrar eller ''glömmer
            bort'' FoU-resultat när de inte passar företagens syften, vilket
            företagen kan göra med stöd av bl.a. patentmöjligheterna.
          </note>
          <note>
            Herr talman! Biotekniken får inte bli en teknik som ytterligare
            vidgar klyftan mellan i- och u-länder.
          </note>
          <note>
            Det finns en sådan risk i och med en patentmöjlighet.
          </note>
          <note>
            Med patenträtt på växter är riskerna för att uppfinnarna skall
            kunna kräva royalties på grödor överhängande. Vi begriper alla
            att en fattig bonde i ett u-land inte skulle klara det. Det går
            helt enkelt inte.
          </note>
          <note>
            Patenträtt kan också äventyra den genetiska mångfalden och sätta
            jordbrukets intressen på spel.
          </note>
          <note>
            Människors möjlighet att använda sin egen skörd för utsäde kommer
            att begränsas eller rent av försvinna. Det är inte svårt att föreställa
            sig vad detta har för betydelse för u-länderna.
          </note>
          <note>
            För det tredje är vi nu framme vid frågan om mänskligt liv kan
            patenteras. För 30 år sedan skulle en sådan fråga ha verkat befängd,
            men nu går det inte längre att klart urskilja vad som är mänskligt
            liv, och det blir med all sannolikhet ännu svårare i framtiden.
            Redan för ett år sedan publicerade rapporter om att man lyckats
            odla mänskliga nervceller in vitro, dvs. utanför kroppen.
          </note>
          <note>
            Mänskliga organ kan hållas vid liv allt längre tid i näringslösningar.
            Man kan lätt hamna fel när man försöker klara ut vad som är liv
            resp. en produkt.
          </note>
          <note>
            Vänsterpartiet har föreslagit att man i stället för patentmöjligheter
            på levande material utvecklar växtförädlarrätten på ett sådant
            sätt att den kan användas på gentekniskt manipulerade växter.
            En motsvarande lag kan skapas för övrigt levande material.
          </note>
          <note>
            Skillnaden -- och detta är viktigt -- mellan patentoch växtförädlarrätt
            är att den senare ger ett skydd för processen att ta fram ett
            utsäde, medan patentet även omfattar den industriellt färdiga
            produkten, baserad på en viss växtsort eller grupp av husdjur.
          </note>
          <note>
            På så sätt kan man å ena sidan få en lämplig avvägning mellan
            intressen som står bakom en process för framtagning av gentekniska
            produkter och å andra sidan de krav som jag tidigare har nämnt.
          </note>
          <note>
            Herr talman! Sedan ett halvår tillbaka arbetar en parlamentarisk
            beredning med att bereda frågor med anknytning till användning
            av genteknik.
          </note>
          <note>
            Vänsterpartiet anser inte att ett beredningsarbete med denna
            inriktning är tillräckligt. Bl.a. kan de immaterialrättsliga frågor
            som det här handlar om omöjligen bli tillräckligt och förutsättningslöst
            utredda. Vi behöver en samlad, heltäckande lagstiftning på bioteknikområdet.
          </note>
          <note>
            Det viktigaste med biotekniken och gentekniken är att deras förtjänster
            skall komma hela mänskligheten till godo, inte enbart vissa företag
            eller länder. Därför är det viktigt att all lagstiftning på detta
            område främjar öppenhet och ett fritt flöde av information och
            kunskap.
          </note>
          <note>
            Patentlagstiftningen är internationell. Det finns ingen, absolut
            ingen, anledning att Sverige skulle gå i spetsen här i Europa
            för en rätt att patentera liv.
          </note>
          <note>
            Om vi däremot verkar för en förändring av växtförädlarrätten
            och utarbetar en etiskt och biologiskt välfungerande lagstiftning
            för annat liv än växter, skulle vi på det sättet gå i spetsen
            för en värdig utveckling av såväl bioteknik i allmänhet som genteknik
            i synnerhet.
          </note>
          <note>
            Avslutningsvis vill jag också visa på ett nog så viktigt argument
            mot patent på liv, nämligen den starka opinion som finns hos människor
            i allmänhet.
          </note>
          <note>
            Blotta tanken att liv skulle kunna patenteras, att man skulle
            kunna äga och ha ensamrätt till ett liv, om än aldrig så litet,
            är så djupt oetisk för de flesta människor att oviljan mot något
            sådant lätt kan slå över till ett avståndstagande till genteknik
            över huvud taget.
          </note>
          <note>
            Det vore verkligen inte en önskvärd utveckling.
          </note>
          <note>
            Om inte annat än för att motverka detta, borde det ligga i allas
            vårt intresse att hitta fram till fungerande lagstiftning för
            bio- och gentekniken och säga nej till patent på liv.
          </note>
          <note>
            Med det anförda yrkar jag bifall till vänsterpartiets och centerns
            reservation om patentförbud, reservation 1.
          </note>
          <note type="speaker">
            Anf. 107 GÖSTA LYNGÅ (mp):
          </note>
          <note>
            Herr talman! Också jag har lagt märke till att lagutskottets
            betänkande är rubricerat Anslag till patentväsendet m.m. Jag hade
            nog hellre velat rubricera betänkandet Patent på liv m.m. Som
            jag ser det, är det patent på liv som är den centrala frågan.
          </note>
          <note>
            Forskning drivs av nyfikenhet. Jag har själv varit forskare under
            större delen av mitt liv. Jag vet vad det vill säga att komma
            på nya saker, som man tror att ingen kanske någonsin har vetat
            innan. Detta är en mycket stark drivkraft. Jag förstår dem som
            med hjälp av genteknik manipulerar, hittar nya saker, nya livsformer
            -- kanske råttor som är jättestora.
          </note>
          <note>
            Man tänker inte på användningen, utan det är entusiasmen att
            få fram någonting nytt som är det väsentliga. Detta är inte någonting
            som egentligen borde stävjas, om det inte hade varit för konsekvensernas
            skull.
          </note>
          <note>
            Grundforskningens kunskapsinsamlande har lett till konsekvenser
            man inte helt kan överblicka. För några år sedan reagerade forskarna
            själva och utfärdade frivilligt ett moratorium för vidare forskning
            till dess man hade klart för sig vilka konsekvenserna skulle bli.
            Detta moratorium gäller emellertid inte längre.
          </note>
          <note>
            Forskning av olika typer har medför konsekvenser som man inte
            har väntat sig. Man har hittat på väldigt fina saker, t.ex. freoner
            som kunnat användas i sprutflaskor, men man har inte haft en aning
            om att ozonlagret skulle ta skada. Jag säger detta bara som ett
            exempel av många där man inte har haft konsekvenserna klara för
            sig.
          </note>
          <note>
            Manipulation med gener är skilt från den förädling av växter
            och djurarter som har bedrivits under många år och som syftar
            till att långsamt förändra egenskaper. Om man mycket snabbt ändrar
            hela den genetiska koden, vet man inte alls vad resultatet blir.
            Man studerar egenskaperna hos den växt resp. det djur som man
            får fram och vissa, mycket intressanta, egenskaper kan man ha
            användning för. Detta är ett farligt sätt att handskas med denna
            teknik. Det har också en djupare etisk signifikans när det gäller
            liv.
          </note>
          <note>
            Patent på liv är alltså en viktig fråga, kanske en fråga om storskalig
            kontroll över människor, djur och växter -- en kontroll som i
            vissa fall utövas av ekonomiska maktcentra. Det är kanske en fråga
            om framtida, osäkra hotbilder där kontrollen är i händerna på
            sådana makter som vi inte skulle vilja se utöva kontroll över
            världen. Detta är definitivt en fråga av djup etisk signifikans.
          </note>
          <note>
            Herr talman! Jag stöder givetvis den reservation som Elisabet
            Franzén har avgivit, och jag yrkar härmed bifall till den.
          </note>
          <note>
            Jag tänker utveckla några av problemen som är förknippade med
            ett patentsystem där patent kan tas på levande organismer. Som
            exempel vill jag ta upp ett praktiskt, ekonomiskt fall.
          </note>
          <note>
            En industri har utvecklat ett bekämpningsmedel som också skadar
            den planta, vars skadedjur man vill bekämpa. Då utvecklar industrin
            genom manipulation en resistent form av denna planta och patenterar
            den. På det viset kan det ekonomiska beroendet för lantbrukaren
            bli mycket stort.
          </note>
          <note>
            Konkurrensen från andra på marknaden är mycket begränsad. Det
            finns även en mängd andra praktiska exempel.
          </note>
          <note>
            Det viktigaste är att det etiska synsättet kommer in.
          </note>
          <note>
            Människan -- världens härskare som hon är van att betrakta sig
            som -- bör inte uppföra sig som en sådan, utan hon bör leva i
            en ekologisk balans med naturen och det är mycket viktigt för
            vår framtid.
          </note>
          <note>
            Man frågar sig då vad som går att förutskicka för den som utvecklar
            och tar patent på vissa former av djur. Jag vill inte säga vissa
            former av människor, för det är alltför hemskt att tänka sig,
            men detta är kanske en del av vår framtida hotbild. Allt detta
            för att skaffa sig makt. Det kanske blir så att en grupp människor,
            kanske hela mänskligheten, behärskar naturen på ett nytt sätt.
            Konsekvenserna av människans behärskande av naturen är inte alltid
            lättöverskådliga, och det slutiga öde som dessa konsekvenser leder
            fram till vet vi inte någonting om.
          </note>
          <note>
            Det här är en svår fråga. Jag måste respektera
          </note>
          <note>
            Martin Olssons varning att Sverige inte får stå utanför ett internationellt
            system. Det är alltså mycket viktigt att vi i den här frågan agerar
            internationellt, att diskussionen är internationell.
          </note>
          <note>
            Den offentliga debatten är, vilket flera har påpekat, viktig.
            Den pågående utredningen måste få vidare direktiv. Vi har föreslagit
            en del i detta sammanhang. Jag hoppas att det här är en del av
            en debatt som blir vidare och vidare. Jag hoppas att man inte
            går för snabbt fram med patenten. Vi har alltså reserverat oss.
            Jag hoppas att kammaren har klart för sig vad det gäller och fattar
            ett vist beslut på onsdag när detta ärende skall tas upp till
            avgörande.
          </note>
          <note>
            Herr talman! Jag yrkar bifall till reservation 2 under mom. 4
            i hemställan.
          </note>
          <note type="speaker">
            Anf. 108 ROLF DAHLBERG (m):
          </note>
          <note>
            Herr talman! Till föregående riksmöte väcktes det ett stort antal
            motioner om bioteknik och frågor som har med bioteknik att göra.
            En del av dessa motioner remitterades till lagutskottet, nämligen
            de motioner som berör bioteknologiska uppfinningar och patent
            på dessa.
          </note>
          <note>
            Lagutskottet anordnade tillsammans med jordbruksutskottet en
            stor utfrågning. Därefter behandlade vi mycket ingående alla de
            frågor som togs upp i dessa motioner.
          </note>
          <note>
            Innan utskottet började sin behandling meddelade regeringen att
            den ämnade tillsätta en parlamentarisk beredning och angav direktiven
            för beredningen. Jag skall inte läsa upp dessa direktiv, men jag
            kan konstatera att denna beredning täcker in de frågeställningar
            som motionärerna har tagit upp i sina motioner.
          </note>
          <note>
            Vid behandlingen i utskottet konstaterade man med stor tillfredsställelse
            att regeringen hade tillsatt denna beredning. Utskottet var liksom
            motionärerna medvetet om att det finns problem kring dessa frågeställningar.
            Många människor är, som Martin Olsson sade, oroliga inför vad
            det här kan betyda på olika områden. Och i många fall har människor
            liten insikt i vad det betyder.
          </note>
          <note>
            Vid behandlingen i lagutskottet i fjol, som var mycket ingående,
            konstaterade utskottet att man såg positivt på gentekniken och
            på användandet av mikroorganismer som hjälp för mänskligheten
            i en rad olika situationer. Det gäller t.ex. framställning av
            nya läkemedel, det gäller medicinsk diagnostik, förädling av växter,
            kemiska produkter inom industrin, och det kan även gälla miljöfrågor
            som vi löser med hjälp av forskningsresultat som kommer fram i
            dessa sammanhang. Och utskottet pekade på dessa mycket positiva
            sidor som man inte får glömma bort. Motionärerna vill naturligtvis
            inte beröra dessa sidor, utan de tar mer upp de eventuella farhågor
            som de hyser för tekniken som sådan.
          </note>
          <note>
            Utskottet försökte inte på något sätt att dölja att det finns
            vissa problem förknippade med denna typ av forskning. Men efter
            att ingående ha behandlat olika motionsyrkanden konstaterade vi
            att patentlagstiftningen är sällsynt dålig för att komma till
            rätta med eventuella förbud, begränsningar eller avgränsningar.
            Om vi vill göra denna typ av begränsningar eller införa förbud
            bör det ske i någon annan form av lagstiftning.
          </note>
          <note>
            Patentlagstiftningen är, som någon sade här, utomordentligt internationell.
            De här frågorna är aktuella i FN-organ. GATT har tidigare tagit
            upp dem, och EG har nyligen tillsatt en beredning för att se över
            dessa frågor. Sverige har anslutit sig till den konvention som
            styr dessa frågor när det gäller europeiska patent. Den ger naturligtvis
            även svenska uppfinnare hjälp i vissa situationer. Men den innebär
            samtidigt att det ställs vissa krav på
          </note>
          <note>
            Sverige. Vi kan inte utan vidare fatta beslut på patentlagstiftningens
            område som går stick i stäv emot lagstiftning och andra förpliktelser
            som vi har gått med på. Den är, som jag tror att motionärerna
            vet, en mycket dålig effekt av ett sådant förbud just när det
            gäller en svensk del av lagstiftningen. Om man vill söka patent
            flyttar man naturligtvis sin ansökan utomlands och får det patent
            som man vill ha.
          </note>
          <note>
            Om vi vill påverka frågorna internationellt, vilket vi naturligtvis
            skall göra om vi har denna uppfattning framöver när vi har fått
            fakta på bordet, skall vi göra det genom att agera i de internationella
            organ som finns och som har hand om dessa problem och behandlar
            dem. På det sättet kan vi påverka utvecklingen i en riktning som
            vi finner riktigare än den som föreligger i dag.
          </note>
          <note>
            Därför har utskottet i år också avstyrkt dessa motionsyrkanden.
            Jag tycker att det är litet underligt att motionärerna som hade
            framgång i fjol, genom att få regeringen att tillsätta denna parlamentariska
            beredning som började sitt arbete vid halvårsskiftet förra året
            och som är i full gång, anser att vi nu under pågående utredningsarbete
            skall gå in och så att säga fatta beslut i Sveriges riksdag innan
            resultatet av denna beredning är klar.
          </note>
          <note>
            Det måste vara fel. Därför har utskottsmajoriteten avstyrkt de
            motioner som i år har behandlats. Jag vill därför, herr talman,
            yrka bifall till utskottets hemställan och avslag på de två reservationer
            som finns fogade till betänkandet.
          </note>
          <note type="speaker">
            Anf. 109 ELISABETH PERSSON (v)
          </note>
          <note>
            replik:
          </note>
          <note>
            Herr talman! Visserligen talade jag fort när jag höll mitt anförande,
            men jag är beklämd över att Rolf
          </note>
          <note>
            Dahlberg över huvud taget inte uppfattade att jag sade att detta
            inte får blandas ihop med motstånd mot genteknik eller biotekniken
            i allmänhet utan att det uteslutande handlar om frågan att patentera
            liv. Jag känner det faktiskt som angeläget att upprepa detta.
            Det är alltså inte på det sättet --
          </note>
          <note>
            åtminstone inte från vänsterpartiets sida -- som
          </note>
          <note>
            Rolf Dahlberg påstod, att det bakom detta skulle ligga en ovilja
            eller skräck för genteknik över huvud taget.
          </note>
          <note type="speaker">
            Anf. 110 MARTIN OLSSON (c) replik:
          </note>
          <note>
            Herr talman! Jag vill något kommentera vår värderade utskottsordförandes
            synpunkter. Han sade mot slutet av sitt anförande att det var
            förvånande att motionärerna återkommer när man tack vare motionärerna
            har fått regeringen att tillsätta en beredning. Det är naturligtvis
            värdefullt att det har skett något, men det framgår klart av våra
            motioner och av reservationen att vi anser detta vara alldeles
            för begränsat.
          </note>
          <note>
            Frågan är om man skall ha en viljeinriktning eller inte. Skall
            riksdagen uttala den viljeinriktningen när det gäller patent på
            liv, för att använda detta uttryck? Vi anser att det är en så
            viktig fråga att riksdagen bör göra det. Det är detta som det
            egentligen gäller i detta sammanhang. Vi vill att
          </note>
          <note>
            Sverige internationellt skall arbeta för att bidra till att förhindra
            en icke önskvärd utveckling. Man kan säga att det internationellt,
            och självklart även i
          </note>
          <note>
            Sverige, gäller om man ställer sig på den etiska sidan eller
            på den kommersiella sidan. Vi i Sverige brukar ju, som jag nämnde
            i mitt anförande, vara angelägna om att arbeta internationellt
            om vi anser att det är något som vi kan och bör påverka. Jag tycker
            därför att det är illa att man inte vill vara med och påverka
            i den här riktningen. Jag förstår att utskottsmajoriteten är glad
            över den moderata motionen. När den kommenterades sades det att
          </note>
          <note>
            Sverige inte utan vägande skäl bör isolera sig från den internationella
            utvecklingen på patentområdet. Vi menar i stället att Sverige
            aktivt skall arbeta för att få den utveckling som är önskvärd
            ur etiska och andra synpunkter.
          </note>
          <note type="speaker">
            Anf. 111 GÖSTA LYNGÅ (mp) replik:
          </note>
          <note>
            Herr talman! Rolf Dahlberg påpekade också, vilket jag glömde
            att säga, att gentekniken visst har många positiva sidor. Men
            det är bara det att det är de positiva sidorna som man känner
            till och som gör att man accepterar resultaten. De negativa sidoeffekterna
            och konsekvenserna är ofta okända.
          </note>
          <note>
            Det är det som är det besvärliga, och det är därför som vi efterlyser
            konsekvensanalyser i många sådana fall.
          </note>
          <note>
            När det gäller utredningen är det utmärkt att den är tillsatt.
            Vi har alltså föreslagit tilläggsdirektiv till den. Och de gäller
            inskränkningar i det immaterialrättsliga skyddet.
          </note>
          <note>
            Jag tycker också att den internationella aktiviteten är oerhört
            viktig. Jag kan inte förstå att detta skall vara anledningen till
            att vår motion avstyrks. Vi ser, och jag är glad för att också
            utskottet gör det, den internationella aktiviteten som det verkligt
            viktiga.
          </note>
          <note type="speaker">
            Anf. 112 ROLF DAHLBERG (m) replik:
          </note>
          <note>
            Herr talman! Det jag menar är att motionärerna borde ha avvaktat
            den parlamentariska beredningen och det resultat den kommer fram
            till.
          </note>
          <note>
            Den fick bl.a. till uppgift att inhämta och undersöka kunskapsläget
            beträffande de ekologiska risker som är förknippade med genetiska
            försök. Man skall titta på om det finns anledning att förbjuda
            användandet av viss teknik. Man skall titta på hur man skall kunna
            utforma en anmälningsplikt som gör att samhället så att säga har
            kontroll över denna verksamhet. Man skall också titta på de patenträttsliga
            frågorna. Att under den beredningens arbete komma med olika förslag
            var det jag reagerade mot. Jag har respekt för de synpunkter som
            Gösta Lyngå, Elisabeth Persson och Martin Olsson har framfört.
            Jag vet att det är många människor som har precis samma uppfattning
            som ni. Men jag tycker att vi politiker måste få fakta på bordet
            innan vi tar ställning. Det var det jag avsåg.
          </note>
          <note>
            När det gäller de internationella kontakterna ämnar Sverige söka
            medlemskap i EG. Detta har riksdagen beslutat sig för. Vi vet
            att vi på område efter område måste EG-anpassa oss. Vi måste vara
            på det klara med vad man kommer fram till inom
          </note>
          <note>
            EG på det här området. Vi kan inte på egen hand laga till förbud
            eller begränsningar som sedan strider mot t.ex. EG-uppfattningen.
          </note>
          <note>
            Jag skulle också vilja säga att Sverige trots allt inte är ensamt
            i världen om kunskap inom det här området. Det finns över hela
            världen forskare som kanske är mycket mer framstående och har
            större kunskaper än vi har i vårt land. Detta dock inte sagt för
            att förringa den i botten liggande inställning som representanterna
            för de här tre partierna har. Jag vet inte, herr talman, om detta
            är ett tecken, men låt mig säga att just dessa tre partier icke
            är speciellt intresserade av den europeiska gemenskapen och de
            frågor som avser den.
          </note>
          <note type="speaker">
            Anf. 113 MARTIN OLSSON (c) replik:
          </note>
          <note>
            Herr talman! Anledningen till att vi har återkommit redan nu,
            vilket har betonats i alla inläggen, är att det är en mycket snabb
            utveckling på detta område. Har man krav som man anser vara mycket
            viktiga kan man inte skjuta upp framförandet av dem några år.
            Därför har jag funnit mycket starka skäl för att återkomma. För
            att citera ordspråket får det inte vara så att ''medan gräset
            växer, dör kon'', utan det gäller att ingripa snabbt.
          </note>
          <note>
            Rolf Dahlberg talar om anpassningen. Det är där vi har olika
            uppfattning. Majoriteten vill att vi snällt skall anpassa oss.
            Minoriteten, åtminstone det parti som jag representerar, centern,
            vill att Sverige skall vara en pådrivare internationellt och stödja
            den opinion som finns världen över för att motverka patentering
            av liv. Detta har vi framhållit både i motionen och i reservationen.
          </note>
          <note>
            Som jag sade i mitt tidigare inlägg är det fråga om på vilken
            sidan vi skall stå, om vi skall vara ett stöd och stärka de röster
            och krafter i världen som vill arbeta emot denna patentering,
            om vi skall vara positiva, som Rolf Dahlberg ansåg, eller om vi
            kanske skall vara helt passiva och bara anpassa oss.
          </note>
          <note>
            Det är egentligen det som är den stora frågan när vi tar ställning
            till de här motionerna.
          </note>
          <note type="speaker">
            Anf. 114 GÖSTA LYNGÅ (mp) replik:
          </note>
          <note>
            Herr talman! Då kom EG också in i denna debatt, det var intressant.
            Enligt miljöpartiet de grönas synsätt är Sverige betydligt mindre
            än EG, men EG
          </note>
          <note>
            är också betydligt mindre än världen. I det här fallet är det
            nog hela världen jag refererar till när jag talar om internationellt
            samarbete. Vi måste också diskutera detta med Japan och med USA,
            två stora centra för den gentekniska forskningen, för att inte
            tala om en mängd andra länder, varav de flesta faktiskt ligger
            utanför EG. Men jag håller med om att vi skall hålla reda på vad
            som händer i EG
          </note>
          <note>
            också.
          </note>
          <note type="speaker">
            Anf. 115 INGER HESTVIK (s):
          </note>
          <note>
            Herr talman! I lagutskottets betänkande nr 15
          </note>
          <note>
            behandlas -- som ett nytt ärende för utskottet --
          </note>
          <note>
            anslagsframställningarna från patent- och registreringsverket
            samt anslag till patentbesvärsrätten. Ett enigt utskott har tillstyrkt
            dessa anslagsyrkanden.
          </note>
          <note>
            I betänkandet behandlas också, och det kanske är av större intresse,
            flera motioner om förbud mot immaterialrättsligt skydd för bioteknologiska
            uppfinningar.
          </note>
          <note>
            I maj förra året behandlade vi här i riksdagen ett antal motioner
            med ungefär samma innehåll.
          </note>
          <note>
            Motionerna avslogs den gången med hänvisning till att regeringen
            beslutat tillkalla en parlamentarisk beredning för genteknikfrågorna.
            Direktiven upptog fyra huvudpunkter. En av dessa punkter rör just
            de immaterialrättsliga frågorna. Beredningen är nu i fullt arbete
            och skall avlämna sitt betänkande nästa höst. Vi socialdemokrater
            anser därför att vi skall invänta detta betänkande och avstå från
            att nu gå in och styra utvecklingen. Av den anledningen avstyrker
            vi alla motioner som behandlas i lagutskottets betänkande och
            de två reservationerna.
          </note>
          <note>
            Miljöpartiet har i sin reservation påpekat att praxis i patentlagstiftningen
            inte längre överensstämmer med vad som ursprungligen var avsett
            skulle vara patenterbart. Centerpartiet har i sin reservation
            ett krav på en parlamentarisk utredning som skall utarbeta en
            heltäckande lagstiftning på bioteknikområdet. Det stora problemet
            med just gentekniken och biotekniken är, precis som framförts
            här tidigare i dag, att utvecklingen går så snabbt. Att åstadkomma
            en lagstiftning som är heltäckande, utan att vara föråldrad innan
            den ens hunnit vinna laga kraft, är nästan ogörligt.
          </note>
          <note>
            Vill man förhindra en oönskad teknisk utveckling --
          </note>
          <note>
            och det tror jag att vi alla vill -- måste man enligt min mening
            finna en modell för både insyn och kontroll från samhällets sida,
            men på ett sätt som gör att den är anpassningsbar till den tekniska
            utvecklingen. Då kan vi också behålla grundforskningen fri och
            styra tillämpningen av forskningen. Då kan vi ha en öppen debatt
            och ett kunskapsutbyte om de biotekniska frågorna, vilket är nödvändigt.
            Men som jag tidigare sagt är detta en uppgift för den arbetande
            gentekniska beredningen, där alla partier här i riksdagen finns
            representerade. Jag tror, Martin Olsson, att alla i beredningen
            har respekt för livet, annars skulle de inte ha suttit med där.
          </note>
          <note>
            Miljöpartiet vill ge den sittande genteknikberedningen tilläggsdirektiv
            som innebär att man skall förhindra att europatent på bioteknologiska
            uppfinningar blir gällande i
          </note>
          <note>
            Sverige. Centerpartiet vill att den parlamentariska utredningen
            skall arbeta efter ungefär samma riktlinjer. I klartext betyder
            det att ni vill att Sverige skall lämna det europeiska patentsystemet,
            något som vi socialdemokrater inte kan acceptera. Det skulle vara
            förödande för svenska uppfinnare, för svensk industri och på sikt
            för hela vår välfärd.
          </note>
          <note>
            Tänk bara på de många medicinska framsteg som vi har gentekniken
            och biotekniken att tacka för. Jag tror inte att vi vill vara
            någon av dem förutan.
          </note>
          <note>
            Att lämna EPO, europeiska patentorganisationen, drabbar dessutom
            inte bara bioteknikområdet. Det kommer att drabba hela den övriga
            industriella sektorn, det kommer att drabba vår forskning och
            vår utbildningssektor.
          </note>
          <note>
            Centerpartiet, miljöpartiet och även vänsterpartiet vill ha förbud
            mot patent på levande organismer.
          </note>
          <note>
            Jag skulle vilja fråga talesmännen för de partierna:
          </note>
          <note>
            Vad menar ni med liv? Ni måste rimligtvis ha en definition, eftersom
            ni kan ställa kraven om förbud mot patent på liv, både i era motioner
            och från talarstolen. Jag tror inte att det är någon lätt fråga,
            men jag vore tacksam för ett svar.
          </note>
          <note>
            Herr talman! Vi hade förra våren en ingående debatt om de immaterialrättsliga
            frågorna på bioteknikområdet. Regeringen har tillkallat en beredning
            för att ta ställning till dessa svåra frågor.
          </note>
          <note>
            Jag tycker att vi med synpunkterna från förra årets debatt och
            från dagens debatt kan invänta beredningens förslag innan vi föreslår
            nya åtgärder som gäller patent på bioteknikområdet.
          </note>
          <note>
            Jag vill med detta tillstyrka anslagsframställningarna i lagutskottets
            betänkande nr 15, men avstyrka motionerna och de båda reservationerna.
          </note>
          <note type="speaker">
            Anf. 116 MARTIN OLSSON (c):
          </note>
          <note>
            Herr talman! När man hör Inger Hestvik låter det som om Sverige
            skulle gå under om vi inte snabbt följer den utveckling som sker
            i världen när det gäller att gå in för patent på liv. Jag tror
            inte att man på det viset skall försöka att skrämma upp oss. Jag
            kan ta ett exempel. Vi som lyssnade på debatten om en viktig miljöfråga
            här i kammaren för tio år sedan fick höra att Sverige skulle gå
            under om vi inte byggde kärnkraftverk. Nu skall vi gå under som
            industrination om vi inte snällt följer med och accepterar den
            föga respekt för livet som världen i övrigt vill ha.
          </note>
          <note>
            Vi har inte sagt i vare sig någon reservation eller motion att
            Sverige skall lämna det europeiska patentsamarbetet. Vad vi har
            sagt är i stället att
          </note>
          <note>
            Sverige aktivt skall verka för lösningar i den riktning som vi
            har förordat. Det gäller alltså att inte tillåta patentering av
            liv.
          </note>
          <note>
            Inger Hestvik undrar var gränsen för vad som är liv skall sättas.
            Ja, det är en mycket stor fråga. Jag vänder på frågeställningen:
            Hur långt vill Inger
          </note>
          <note>
            Hestvik gå när det gäller att patentera det som hon räknar som
            liv? Vill socialdemokraterna sätta en klar gräns i det här fallet?
            Vad vi själva vill är just att sätta gränser. Vi vill att Sverige
            skall arbeta för detta.
          </note>
          <note>
            Respekt för livet har vi alla, säger Inger Hestvik.
          </note>
          <note>
            Inger Hestvik sitter kanske med i den aktuella beredningen. Ja,
            jag hoppas att det finns en respekt för livet. Men det gäller
            att även utforma regler, lagar och bestämmelser beträffande inriktningen
            av samhällsutvecklingen för att därmed skapa respekt för livet.
          </note>
          <note>
            Att utvecklingen går snabbt och att en lagstiftning snabbt kan
            bli föråldrad sade jag i ett tidigare inlägg. Vi vill inte snällt
            och stillsamt avvakta utan att ange en viljeinriktning när det
            gäller det som beredningen skall komma fram till. Det här är en
            synnerligen viktig fråga. Därför vore det en stor brist om Sveriges
            riksdag inte skulle våga göra ett principiellt uttalande om huruvida
            man vill att
          </note>
          <note>
            Sverige skall tillåta patentering av liv eller inte.
          </note>
          <note type="speaker">
            Anf. 117 GÖSTA LYNGÅ (mp):
          </note>
          <note>
            Herr talman! Jag lyssnade med tillfredsställelse på vad Inger
            Hestvik sade. Hon är helt inne på detta med att det är nödvändigt
            att finna metoder för att kontrollera konsekvenserna och resultatet
            av den tillämpade forskningen.
          </note>
          <note>
            Jag skall försöka besvara den fråga som har ställts om vad vi
            i miljöpartiet menar med liv. Det är faktiskt inte så svårt att
            definiera det. Det är bara att läsa vad vi säger i vår reservation:
            ''Biologiskt liv delas nämligen in i växter, djur, svampar samt
            encelliga organismer med eller utan kärna.''
          </note>
          <note>
            I diskussionen om genmanipulation, patenttagande etc. är detta
            med flercelliga djur -- det måste jag erkänna -- viktigast. När
            det gäller encelliga organismer med eller utan kärna finns det
            nog en så pass stor genetisk mångfald att det inte är fråga om
            samma begränsningar som i fråga om de s.k. högre formerna. Det
            är mitt svar på frågan om vad vi i miljöpartiet menar med liv.
            Jag undrar bara vad
          </note>
          <note>
            Inger Hestvik menar med liv.
          </note>
          <note type="speaker">
            Anf. 118 INGER HESTVIK (s):
          </note>
          <note>
            Herr talman! Jag har inget svar på frågan om vad liv är. Jag
            tycker att det är en alltför svår fråga.
          </note>
          <note>
            Gösta Lyngås definition här tolkar jag så, att hans krav på förbud
            mot patent på liv är tillgodosedda.
          </note>
          <note>
            Ett virus exempelvis kan inte leva ensamt. Är det liv? Virus
            kan inte reproducera sig ensamma, utanför en kropp. Det handlar
            alltså om mycket svåra gränsdragningar. Jag tycker därför att
            man skall vara mycket försiktig när man försöker dra gränser här.
          </note>
          <note>
            Centern talar om respekt för livet. Från vänstern talar man om
            att detta med patent på liv är oetiskt.
          </note>
          <note>
            Men är det verkligen oetiskt och är det ett bevis på dålig respekt
            för livet att ta patent på t.ex. en bakterie som kan användas
            med hjälp av gentekniska och biotekniska metoder i industrin för
            att framställa medel med vilkas hjälp man kan bota människor från
            sjukdomar eller framställa läkemedel?
          </note>
          <note>
            Jag tycker inte att det är bra att vara så tvärsäker på vad som
            är rätt och fel som ni i centern, vänsterpartiet och miljöpartiet
            är. Vi borde faktiskt visa litet ödmjukhet och respekt för människors
            oro i detta sammanhang. Egentligen tyder inte Gösta
          </note>
          <note>
            Lyngås framställning här i talarstolen på att han hyser respekt
            för människors oro. Gösta Lyngå tog upp helt felaktiga saker när
            det gäller förädling och genetisk manipulation. Han sade att man
            när det gäller förädling vet precis vad man får. Däremot skulle
            man med genetisk manipulation kunna få vad som helst. Men det
            förhåller sig precis tvärtom.
          </note>
          <note>
            När det gäller genetisk manipulation vet man precis var man går
            in och var man förändrar. Beträffande förädlingen handlar det
            om slumpen. Det vet vi av erfarenhet.
          </note>
          <note>
            Gösta Lyngås anförande är ett perfekt bevis på hur man med bristfällig
            och felaktig information kan skrämma människor. Men så dåligt
            beställt får det inte vara med ansvaret hos oss i riksdagen och
            i den politiska debatten att skrämselmetoder måste utnyttjas när
            det saknas ett faktaunderlag.
          </note>
          <note type="speaker">
            Anf. 119 GÖSTA LYNGÅ (mp):
          </note>
          <note>
            Herr talman! Vi kommer nu in på ett ganska filosofiskt resonemang
            om liv. Men jag vill inte gå in på några detaljer i det avseendet.
          </note>
          <note>
            Vad jag avser är, skulle jag vilja säga, patent-på-livproblemet.
            Det är det som jag har tagit upp här. Jag tror att definitionen
            i miljöpartiets reservation är till fyllest. Den gäller ju vad
            vi nu diskuterar. Hur livet en gång har uppkommit och vad som
            gäller beträffande virus och annat tycker jag faktiskt ligger
            utanför det aktuella ämnesområdet. Det är svårt nog i alla fall.
          </note>
          <note>
            När det gäller detta med genetisk manipulation resp. förädling
            tror jag nog att jag i mitt resonemang har stöd i en del vetenskapliga
            resultat, eller i varje fall vetenskapliga åsikter.
          </note>
          <note type="speaker">
            Anf. 120 MARTIN OLSSON (c):
          </note>
          <note>
            Herr talman! En fråga som har upprepats här -- jag var för övrigt
            den förste att ta upp den, eftersom jag var den förste talaren
            i den här debatten -- gäller den oro som människor känner inför
            utvecklingen i detta sammanhang. I det här fallet gör vi oss till
            tolk för denna oro som människor känner. Vi understryker vikten
            av en allsidig upplysning och information. Det får inte bli så
            som jag avslutade mitt huvudanförande med att beskriva, nämligen
            att t.ex. frågor om patent på liv så att säga smygs på medborgarna
            utan att det förs en öppen debatt.
          </note>
          <note>
            Det är vi som är kritiska som känner ödmjukhet i det här sammanhanget.
            Vi känner respekt för människors oro. Tyvärr vill moderaterna,
            folkpartisterna och socialdemokraterna inte medverka till ett
            uttalande till förmån för nämnda respekt för livet -- i det här
            fallet alltså ett förbud mot patent på liv. Man vill inte att
            vi skall verka internationellt i detta sammanhang. I stället vill
            man, såvitt jag förstår, bara snällt åse utvecklingen.
          </note>
          <note>
            Det finns ju ett europeiskt patentverk. Jag vet inte hur majoriteten
            ser på dessa saker om vi får en situation med patent på djur och
            växter i vårt land.
          </note>
          <note>
            Det är ju något som har beviljats av det europeiska patentverket.
            Och det var nära att det hade hänt saker tidigare vad gäller oss
            i Sverige. Jag vill minnas att ett amerikanskt företag har fått
            patent på en viss växt. Men tack vare att centerns ungdomsförbund
            överklagade kom en omprövning till stånd. Jag vet inte hur långt
            man har kommit i det avseendet. Men det handlar om mycket viktiga
            saker. Det är betydelsefullt, Inger Hestvik, och det har jag sagt
            tidigare också, att vi försöker delta i det internationella arbetet
            i detta sammanhang.
          </note>
          <note type="speaker">
            Anf. 121 INGER HESTVIK (s):
          </note>
          <note>
            Herr talman! Martin Olsson säger att centerpartisterna, vänstern
            och miljöpartisterna är ödmjuka. Men jag skulle då vilja säga
            att ni har tagit patent på detta med att förstå patentdebatten
            litet bättre än vad andra gör.
          </note>
          <note>
            Vi socialdemokrater -- Martin Olsson nämnde även moderaterna
            och folkpartiet i det sammanhanget --
          </note>
          <note>
            framställs som hårdingar med rent kommersiella intressen utan
            vare sig etiska eller sociala ambitioner.
          </note>
          <note>
            Det är just den framställningen i samhällsdebatten -- det har
            ju förekommit stora rubriker om patent på liv -- som skrämmer
            människor. Jag tycker faktiskt att det är ett dåligt sätt att
            debattera. Då är det inte fråga om en kunskapsdebatt, utan då
            är det -- skulle jag vilja säga -- nästan en massmedial debatt.
          </note>
          <note>
            Sedan vill jag säga till Gösta Lyngå att det är nödvändigt att
            gå in på detaljer här. Det behövs också filosofi i det här resonemanget.
            I den aktuella beredningen sitter filosofer med. De är till stor
            hjälp i diskussionen om etiska och moraliska frågor.
          </note>
          <note>
            Det som här torgförs vilar på vetenskaplig grund.
          </note>
          <note>
            Den här diskussionen förs alltså inte utan medverkan från vetenskapsmännen.
          </note>
          <note>
            Den här debatten måste tas på stort allvar. Vi måste alla ta
            ett ansvar här.
          </note>
          <note type="speaker">
            Anf. 122 MARTIN OLSSON (c):
          </note>
          <note>
            Herr talman! Jag skall inte förlänga debatten särskilt mycket
            mera. Det börjar bli dags för en ny debatt här i kammaren i kväll.
          </note>
          <note>
            Jag vill bara säga att jag hoppas att det inte var fel av mig
            att nämna de tre partier som utgör en majoritet här.
          </note>
          <note>
            Denna fråga kan nog jämföras med en rad andra miljöfrågor som
            har diskuterats livligt i vårt samhälle under de senaste 20 åren.
            Det hette ju tidigare att det var att skrämmas om man påpekade
            att besprutning, utsläpp, förgiftningar osv. var farliga saker.
            Ungefär samma gruppering som den som i dag utgör en majoritet
            i det här ärendet talade tidigare om skrämselpropaganda, överdrifter
            osv.
          </note>
          <note>
            Men skall vi inte, Inger Hestvik, vara glada över den miljöopinion
            som växte fram främst under 70-
          </note>
          <note>
            talet och över den kamp som då fördes, även om man länge fick
            kämpa i motvind?
          </note>
          <note type="speaker">
            Anf. 123 GÖSTA LYNGÅ (mp):
          </note>
          <note>
            Herr talman! Jag har stor respekt för det arbete som görs i beredningen
            samt för vad som görs av socialdemokrater, moderater och folkpartister.
          </note>
          <note>
            Men det är inte det saken gäller.
          </note>
          <note>
            Jag har också stor respekt för vad människor tycker och känner.
            Jag tror inte att denna fråga kan sägas vara en massmedial fråga.
            Inte heller tror jag att det handlar om att vi försöker skrämma
            människor.
          </note>
          <note>
            Det är dock mycket viktigt att det som kommer fram, såväl hotbilder
            som positiva bilder, förs ut till allmänheten. Även vanliga människor
            kan reagera, och det finns någonting sunt i det också.
          </note>
          <note type="speaker">
            Anf. 124 INGER HESTVIK (s):
          </note>
          <note>
            Herr talman! Jag är liksom Martin Olsson mycket glad över att
            miljöfrågorna har fått en sådan tyngd.
          </note>
          <note>
            Det talades om en opinion i motvind. Jag var också med och kände
            motvinden när det gällde kärnkraftsdebatten, så jag vet precis
            vad det handlar om. Jag är mycket nöjd med att vi har kommit så
            långt med miljöfrågorna. Jag hoppas att vi så småningom skall
            komma lika långt i den här frågan, så att vi kan få en bra utveckling
            på genteknik- och bioteknikområdet.
          </note>
          <note>
            Man måste ha kunskap om man skall delta i den här debatten. Man
            kan inte delta i debatten utifrån känslor. Därför är jag mycket
            glad över att man har tagit det här på allvar. Västerbottens LO-distrikt
            har t.ex. tillsammans med något som heter Ume
          </note>
          <note>
            Nova gjort ett stort studiecirkelpaket, utifrån vilket man kan
            diskutera vad bioteknik och genteknik är.
          </note>
          <note>
            Det är de som arbetar med bioteknik som vill veta vad de egentligen
            håller på med. Jag tror att det behövs mera av denna typ av åtgärder.
            Det krävs att vi vanliga människor ute i samhället sätter oss
            ner i studiecirklar och tittar på vad genteknik och bioteknik
            är och vad patent är. Då tror jag att vi slipper den rädsla som
            breder ut sig i dag.
          </note>
          <note>
            Överläggningen har härmed avslutad.
          </note>
          <note>
            (Beslut skulle fattas den 27 mars.)
          </note>
          <note>
            12 § Anslag till bokföringsnämnden, m.m.
          </note>
          <note>
            Föredrogs
          </note>
          <note>
            Lagutskottets betänkande
          </note>
          <note>
            1990/91:LU17 Anslag till bokföringsnämnden, m.m. (prop. 1990/91:100
            delvis)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 27 mars.)
          </note>
          <note>
            13 § Vissa anslag till bostads- och planeadministrationen m.m.
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1990/91:BoU10 Vissa anslag till bostads- och planadministrationen
            m.m.
          </note>
          <note type="speaker">
            Anf. 125 BERTIL DANIELSSON (m):
          </note>
          <note>
            Herr talman! Bostadsutskottets betänkande nr 10
          </note>
          <note>
            behandlar bl.a. länsbostadsnämnderna och deras verksamhet. När
            det gäller denna typ av verksamhet och över huvud taget verksamheter
            som ligger inom den offentliga sfären är det viktigt att man fastställer
            under vilka förutsättningar den skall ske. Jag tycker att man
            måste ställa upp vissa grundläggande krav. Man måste känna till
            dess art, inriktning och omfattning för att kunna forma en organisation
            och administration kring verksamheten. Länsbostadsnämnderna --
            med t.ex.
          </note>
          <note>
            sin låneadministration -- utgör inget undantag.
          </note>
          <note>
            Vi har i denna kammare i andra sammanhang framfört förslag till
            ett annat finasieringssystem, lånesystem, när det gäller bostadsbyggande
            än vad majoriteten har beslutat om. När detta genomförs, blir
            situtationen en helt annan även för administrationen kring dessa
            frågor. När vi får ett enhetslån med enkla funktionskrav kring
            byggandet och slopar kostnadskontrollen, behövs inte så mycket
            administration på länsbostadsnivå.
          </note>
          <note>
            Därför bortfaller naturligt nog mycket av den verksamhet som
            i dag bedrivs där. Av den anledningen kan man utan överdrift säga
            att länsbostadsnämnderna blir obehövliga. Vi anser att kommunerna
            och kreditinstituten, i de delar som är kvar, klarar av de uppgifter
            som så då återstår.
          </note>
          <note>
            Redan innan vi kommer dithän att det nya systemet kommer till
            förverkligande, kan man påbörja avtrappningen av länsbostadsnämndernas
            verksamhet. Det här är vi ense om från moderat-, folkparti- och
            centerhåll.
          </note>
          <note>
            Man kan reflektera över varför socialdemokraterna så hårdnackat
            fritar denna sektor från nedskärningar i besparingar. Det har
            blivit ganska vanligt att man på andra statliga områden går ganska
            häftigt fram när det gäller att skära bort, lägga ned och slå
            ihop. Just på detta område håller man fast vid den gamla linjen.
            Man kan undra varför man inte har tagit intryck av debatten i
            andra sammanhang. Jag vill fråga majoritetens företrädare när
            socialdemokraterna tänker även på det här området gå in för besparingsmodellen,
            neddragningsmodellen och möjliggöra hopläggningar på det här området.
            Jag ser med tillförsikt fram emot att detta kommer att förverkligas
            ganska snart. Det kommer i första hand att ske efter valet, men
            jag tror även att socialdemokraterna kommer att tänka om. En erfarenhet
            man har fått under åren är att socialdemokraterna efter hand anammar
            våra besparings- och rationaliseringsförslag. Det är därför med
            ett ganska gott hopp om att socialdemokraterna även på detta område
            skall tänka om som jag nu yrkar bifall till reservation nr
          </note>
          <note>
            1 i bostadsutskottets betänkande nr 10.
          </note>
          <note type="speaker">
            Anf. 126 ERLING BAGER (fp):
          </note>
          <note>
            Herr talman! Folkpartiet vill ha färre regleringar inom bostadspolitiken.
            Bostadsmarknaden utgör en av de mest reglerade sektorerna i samhället.
          </note>
          <note>
            Bland de statliga och kommunala styrinstrumenten kan bl.a. nämnas
            bostadslånegivningen med mark och konkurrensvillkoren och kostnadskontrollen
            samt förvärvs- och förköpslagstiftningen, hyresregleringen och
            bostadsanvisningslagen. Vi vill i folkpartiet minska en stor del
            av dessa regleringar. Vi vill arbeta för mindre lånebyråkrati.
          </note>
          <note>
            Räntebidragsunderlaget beräknas i dag på länsbostadsnämnderna
            enligt en modell där en rad faktorer påverkar underlaget. Beräkningarna
            är komplicerade, och det finns t.o.m. särskilda dataprogram med
            vilka man kan göra ansökningar.
          </note>
          <note>
            Vi anser att dessa beräkningar skall förenklas kraftigt.
          </note>
          <note>
            En sådan förenkling skulle också innebära att kraftiga nedskärningar
            kan göras inom bostadsbyråkratin. Länsbostadsnämnderna bör på
            sikt läggas ned, och de kommunala tjänstemän som sysslar med låneförmedling
            kan i stor utsträckning få andra arbetsuppgifter.
          </note>
          <note>
            I dag granskar länsbostadsnämnderna alla ansökningar om stöd
            för att avgöra om byggkostnaderna är skäliga. Vi tror inte att
            kostnadsutvecklingen på sikt kan påverkas genom den här typen
            av kostnadsprövning. Trots kostnadskontrollen ökade byggkostnaderna
            tre gånger mer än konsumentprisindex under 1986 till
          </note>
          <note>
            1988.
          </note>
          <note>
            Effekten blir snarare att kreativiteten inriktas på att försöka
            kringgå reglerna. Den byråkratiska hanteringen medverkar till
            att pressa upp kostnaderna genom att byggandet försenas. För att
            klara kostnadskontrollen bygger man ofta större lägenheter, vilket
            innebär att de totala kostnaderna blir större.
          </note>
          <note>
            Den omedelbara effekten av kostnadskontrollen i storstäderna
            blir snarare att bostadsproduktionen hålls tillbaka än att priserna
            pressas.
          </note>
          <note>
            Vi tycker i folkpartiet att kostnadskontrollen skall avvecklas.
            Underlaget för räntebidraget bör tas fram med en enhetlig schablon,
            vilket även leder till att kostnader för räntebidragen kan sjunka.
          </note>
          <note>
            Den nuvarande kostnadsprövningen inom länsbostadsnämnderna har
            också lett fram till oärlighet. Ett exempel är att tomter köps
            för ett annat belopp än det som anges i köpekontraktet. Vi tycker
            därför att denna typ av byråkrati bör avvecklas. Detta kan man
            faktiskt börja göra redan innan ett nytt bostadsfinansieringssystem
            är helt i gång.
          </note>
          <note>
            I reservation nr 1 som är gemensam för folkpartiet, moderaterna
            och centern föreslår vi förenklingar av bostadsfinansieringen
            och att avvecklingen av länsbostadsnämnderna därigenom successivt
            kan påbörjas.
          </note>
          <note>
            Herr talman! Jag yrkar slutligen bifall till denna reservation.
          </note>
          <note type="speaker">
            Anf. 127 RUNE EVENSSON (s):
          </note>
          <note>
            Herr talman! I detta betänkande behandlas anslag till bostadsdepartementet,
            statens va-nämnd, boverket, länsbostadsnämnderna och fastighetsdata
            samt inriktningen på lantmäteriets budget. Regeringens förslag
            tillstyrks på alla punkter.
          </note>
          <note>
            En fråga är föremål för reservation -- nämligen länsbostadsnämndernas
            verksamhet -- där de tre borgerliga partierna vill avskaffa länsbostadsnämnderna.
          </note>
          <note>
            De bostadspolitiska mål som vi arbetar för ligger fast. Detta
            har uttryckts mycket klart, senast i bostadsutskottets betänkande
            nr 4 som vi har behandlat under innevarande riksmöte. Jag tänker
            inte upprepa detta.
          </note>
          <note>
            Riksdagen fattade i december beslut om ett nytt bostadsfinansieringssystem,
            efter vilket länsbostadsnämnderna nu får anpassas.
          </note>
          <note>
            I samband med behandlingen av det nämnda betänkandet gav regeringen
            en särskild utredare i uppdrag att se över länsbostadsnämndernas
            organisation och dimensionering. Vi sade då att vidare ställningstaganden
            till förändringar av låneadministrationen bör anstå i avvaktan
            på resultatet av denna utredning. Vi har ingen annan uppfattning
            nu.
          </note>
          <note>
            Herr talman! Jag yrkar därför bifall till hemställan i utskottets
            betänkande och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 mars.)
          </note>
          <note>
            14 § Anslag till allmänna samlingslokaler och till icke-statliga
            kulturlokaler m.m.
          </note>
          <note>
            Föredrogs
          </note>
          <note>
            bostadsutskottets betänkande
          </note>
          <note>
            1990/91:BoU11 Anslag till allmänna samlingslokaler och till icke-statliga
            kulturlokaler m.m.
          </note>
          <note type="speaker">
            Anf. 128 BERTIL DANIELSSON (m):
          </note>
          <note>
            Herr talman! Betänkandet om stöd till allmänna samlingslokaler
            m.m., vilket vi nu skall behandla, är egentligen en gammal repris.
            Det är svårt att hitta nya vinklingar i detta ärende. Debatten
            i dessa frågor har förts ett antal år här i kammaren.
          </note>
          <note>
            Positionerna är ganska väl kända, liksom alla argument.
          </note>
          <note>
            Vi har samma ståndpunkt som vi haft under senare år. Vi har det
            inte bara för att uttrycka något slags envishet, utan därför att
            vi tror att vi har intagit en riktig ståndpunkt.
          </note>
          <note>
            Det grundläggande för oss är att vi måste bryta oss loss från
            bidragstänkandet i olika hänseenden i vårt samhälle.
          </note>
          <note>
            När det gäller samlingslokaler måste man hålla i minnet och konstatera
            att det finns många lokaler i vårt land. Man har subventionerat
            dessa lokaler under ett stort antal år.
          </note>
          <note>
            Vi vet också att det finns lokaler som utnyttjas ganska dåligt
            därför att det i vissa delar av landet finns väldigt gott om lokaler.
            De kan inte effektivt utnyttjas. Likväl är de kostnader för underhåll
            och drift hela tiden. Vi tycker nog att det verkligen är dags
            att vi bryter oss loss från subventionstänkandet när det gäller
            samlingslokaler. Det råder ingen brist. Människor kan samlas i
            goda lokaler runt om i landet.
          </note>
          <note>
            I detta ärende liksom i det förra ärendet kan man fråga sig varför
            socialdemokraterna just här gnager sig fast vid ett subventionssystem
            när man i andra hänseenden gör ganska kraftiga och genomgripande
            besparingar och neddragningar.
          </note>
          <note>
            Det är kanske ändå trots allt en tidsfråga innan man tänker om
            även på detta område och innan våra ståndpunkt här liksom på många
            andra områden får stöd från en majoritet av kammarens ledamöter.
          </note>
          <note>
            Herr talman! Slutligen yrkar jag bifall till reservation nr 1.
          </note>
          <note type="speaker">
            Anf. 129 ELVING ANDERSSON (c):
          </note>
          <note>
            Herr talman! Som föregående talare sade är stödet till samlingslokalerna
            en årligen återkommande diskussion här i riksdagen.
          </note>
          <note>
            Det finns anledning att sätta in frågan om de allmänna samlingslokalerna
            i ett större perspektiv, och koppla ihop den med hela föreningslivet
            och folkrörelseverksamheten i vårt land.
          </note>
          <note>
            Folkrörelserna är en ryggrad och en grundförutsättning för vårt
            demokratiska system i
          </note>
          <note>
            Sverige. Demokratin bygger på ett rikt och varierat föreningsliv
            och ett tålmodigt organisationsarbete.
          </note>
          <note>
            Det är i föreningsarbetet som nya generationer skolas i demokratins
            arbetsmetoder. Detta sker i föreningar med vitt skilda ändamål:
          </note>
          <note>
            idrottsföreningar, politiska föreningar, hembygdsföreningar,
            hobbyföreningar, intresseföreningar osv.
          </note>
          <note>
            Gemensamt för hela föreningslivet är att det måste finnas en
            plats att träffas på. En plats där alla kan känna sig välkomna
            oavsett politisk åsikt, religion, ålder, kön, nationalitet osv.,
            dvs. det behövs bra allmänna samlingslokaler som en bygdegård,
            ett folkets hus eller ett ordenshus.
          </note>
          <note>
            Jag vill också påstå att bra samlingslokaler är en viktig utvecklingsresurs.
            För ett par år sedan drevs det i Sverige en kampanj -- Hela Sverige
            skall leva.
          </note>
          <note>
            Folkrörelser och lokala bygdekommittéer samlades för att gemensamt
            diskutera förutsättningar och behov för att hela Sverige skulle
            kunna leva. Ett av de vanligaste kraven som man kom fram till
            i alla bygdekommittéer och en av de första åtgärder som man ansåg
            nödvändig för att den egna bygden skulle få bättre förutsättningar
            att utvecklas på ett positivt sätt var en samlingslokal. Kravet
            på bra samlingslokaler tillsammans med kravet på förbättrade kommunikationer
            var de vanligaste kraven från de lokala bygdekommittéerna i kampanjen
            Hela Sverige skall leva. Detta talar sitt mycket tydliga språk,
            tvärtemot vad Bertil
          </note>
          <note>
            Danielsson sade när han påstod att behovet av samlingslokaler
            är tillgodosett i vårt land. Det finns ett mycket stort behov
            som dessutom är mycket väldokumenterat.
          </note>
          <note>
            Bra samlingslokaler är en viktig resurs och en viktig förutsättning
            för att föreningslivet skall kunna verka och utvecklas, för social
            samvaro människor emellan och för olika former av kulturella upplevelser.
            Det behövs bra samlingslokaler spridda över landet för att vi
            skall kunna sprida t.ex. kulturaktiviteter väsentligt utanför
            de stora städerna och göra dem tillgängliga för människor över
            hela landet.
          </note>
          <note>
            Varför är det så bra just med allmänna samlingslokaler som bygger
            på föreningar? Jo, det är att de allmänna samlingslokalerna bygger
            på idealitet och på ideellt arbete. Samhället får billiga och
            bra samlingslokaler som sköts och förvaltas på ett ansvarsfullt
            och för samhället mycket billigt sätt.
          </note>
          <note>
            Tyvärr har bidragen till byggande av samlingslokaler under ett
            antal år urholkats genom att anslagen har förts upp oförändrade
            och ätits upp av inflationen från år till år. Det gör att vi i
            dag har en situtation med en kötid för samlingslokalsprojekt på
            mellan fem och sex år.
          </note>
          <note>
            Detta är naturligtvis mycket olyckligt eftersom engagemanget
            bygger på idealitet och det personliga engagemanget hos ett antal
            entusiastiska människor. Om man tvingas vänta i fem sex år innan
            man kan komma igång med sitt samlingslokalbygge är det risk att
            idealiteten och entusiasmen hinner svalna.
          </note>
          <note>
            Jag sade att anslaget har urholkats under ett stort antal år,
            och det är sant, men det har skett en extra kraftig urholkning
            under det senaste året. Av de 52
          </note>
          <note>
            milj.kr. som riksdagen anslår går 10,4 milj.kr.
          </note>
          <note>
            tillbaks till staten i form av moms. Hälften av detta belopp
            beror på den höjda byggmomsen som infördes i samband med skatteomläggningen.
            Det har alltså skett en extra urholkning av årets anslag med över
            5 milj.kr. som staten tar tillbaka direkt i form av höjd byggmoms.
          </note>
          <note>
            Det var ett ganska modest krav som framfördes från samlingslokalorganisationerna
            och från boverkets samlingslokaldelegation, nämligen att man åtminstone
            skulle få kompensation för den höjda byggmomsen.
          </note>
          <note>
            Det finns en motion med detta krav som centern och socialdemokraterna
            gemensamt har lagt fram och som behandlas i betänkandet. Majoriteten
            i bostadsutskottet har på fem rader avfärdat detta blygsamma krav
            utan att egentligen anföra ett enda sakligt skäl.
          </note>
          <note>
            Jag kan hålla med Bertil Danielsson om en sak.
          </note>
          <note>
            Han sade att det finns en del samlingslokaler som utnyttjas ganska
            dåligt. Det är sant. Det arbetas intensivt med detta inom de s.k.
          </note>
          <note>
            samnyttjandeprojekten som innebär att samlingslokaler kan brukas
            för ändamål utöver sina för traditionella ändamål. Det finns ett
            antal exempel i landet i dag där t.ex. kommuner, landsting eller
            andra samhällsinstitutioner samverkar med samlingslokalen och
            den används på dagtid då föreningslivet inte har behov av den.
          </note>
          <note>
            Det här är ett bra sätt att få ett effektivare lokalutnyttjande.
          </note>
          <note>
            Vi har också i motioner från centern krävt att denna typ av samnyttjandeprojekt
            skall ha en särskild bidragskö och särbehandlas i förhållande
            till de traditionella samlingslokalerna. Detta är ett krav som
            har rests ett antal år och det har avvisats av utskottsmajoriteten
            i år igen.
          </note>
          <note>
            Jag sade inledningsvis att det är viktigt att de allmänna samlingslokalerna
            är tillgängliga för alla.
          </note>
          <note>
            Det är på det sättet. För att de skall det krävs det också att
            vi gör dem handikappanpassade, så att även människor med olika
            slag av rörelsehinder eller andra handikapp kan bli välkomna till
            våra samlingslokaler. Förra året lyckades vi få en majoritet i
            riksdagen att höja det särskilda handikappbidraget till 150 000
            kr. Det är alltså det bidrag man kan få för att handikappanpassa
            en allmän samlingslokal. Men också det bidraget urholkas naturligtvis,
            inte minst på grund av den höjda byggmomsen. Det gör att 150 000
            kr. inte är tillräckligt med pengar i dag, om man skall handikappanpassa
            en samlingslokal. Ni vet själva vad det kostar t.ex. att bygga
            en rullstolstoalett, att göra en rullstolsramp, att ta in hörslinga
            i en samlingslokal, osv.
          </note>
          <note>
            Därför tycker jag att det är ett mycket rimligt krav som har
            förts fram i centermotionen om att anslaget till handikappanpassning
            bör indexregleras, så att det åtminstone hänger med i den allmänna
            kostnadsutvecklingen, för det är viktigt att de allmänna samlingslokalerna
            är allmänna och tillgängliga för alla.
          </note>
          <note>
            Herr talman! Att moderaterna inte är folkrörelsernas vänner,
            det vet vi. Vi vet också att moderaternas intresse för regional
            utveckling och regional balans är mycket ljumt. Därför är det
            inte förvånande att moderata samlingspartiet i år igen har motioner
            och reservationer som går ut på att hela samhällsstödet till de
            allmänna samlingslokalerna skall avvecklas.
          </note>
          <note>
            Vad jag däremot tycker är mer förvånande är att socialdemokraterna,
            som i alla fall säger sig vara ett folkrörelseparti, inte heller
            kan ställa upp på de mycket rimliga kraven att ge kompensation
            för den höjda byggmomsen, att stimulera samutnyttjande, att indexreglera
            handikappanpassningsbidraget.
          </note>
          <note>
            Det gör mig, måste jag säga, djupt besviken. Om man kallar sig
            för ett folkrörelseparti, måste man också vara beredd att visa
            det i praktisk handling, och det tycker jag inte att socialdemokraterna
            har gjort i det här fallet.
          </note>
          <note>
            Herr talman! Med detta vill jag yrka bifall till reservationerna
            2, 3 och 4 i bostadsutskottets betänkande nr 11.
          </note>
          <note type="speaker">
            Anf. 130 BERTIL DANIELSSON (m)
          </note>
          <note>
            replik:
          </note>
          <note>
            Herr talman! Jag håller med Elving Andersson om att det är viktigt
            att det finns samlingslokaler runt om i vårt land. Om det är vi
            givetvis ense. Men jag är något tveksam till den analys som Elving
          </note>
          <note>
            Andersson gör, att demokratins grundvalar står och faller med
            tillgången på samlingslokaler ute i landet. Det är kanske att
            dra kosekvenserna litet väl långt.
          </note>
          <note>
            Elving Andersson nämnde också att många samlingslokaler byggdes
            när folkrörelserna växte fram i vårt land. Då kan man verkligen
            ställa frågan: Hur kommer det sig att det var i en tid när det
            inte fanns statliga subventioner till vare sig folkrörelser eller
            samlingslokaler som folkrörelserna växte sig starka och samlade
            stora skaror? I dag, när det är en kris i
          </note>
          <note>
            Folkrörelsesverige, har vi subventioner i stor utsträckning.
          </note>
          <note>
            Jag tror inte att vare sig demokrati eller folkrörelse eller
            samlingslokaler hänger på statliga subventioner. Andra faktorer
            är säkert minst lika viktiga. Det kanske är djärvt att inte anse
            att man kan dela ut skattebetalarnas pengar till samlingslokaler
            och annat. Det är möjligt att det är lättare att i kammaren plädera
            för den egna organisationens behov av subventioner även i fortsättningen.
          </note>
          <note type="speaker">
            Anf. 131 ELVING ANDERSSON (c) replik:
          </note>
          <note>
            Herr talman! Jag sade inte att de demokratiska grundvalarna står
            och faller med de allmänna samlingslokalerna, men jag sade att
            folkrörelserna och föreningslivet i vårt land är demokratins ryggrad.
            Folkrörelserna och föreningslivet bär upp demokratin. Det är där
            vi skolar nya människor i demokratins arbetsmetoder. Och för att
            föreningslivet skall kunna verka, blomstra och utvecklas behövs
            goda samlingslokaler.
          </note>
          <note>
            Sedan vill jag inte gå så långt som Bertil
          </note>
          <note>
            Danielsson, när han säger att folkrörelserna är i kris, men visst
            har många folkrörelser problem.
          </note>
          <note>
            Om vi är överens om värdet av aktiva fungerande folkrörelser,
            borde vi dra en annan slutsats än Bertil
          </note>
          <note>
            Danielsson gör, nämligen att vi skall stötta och hjälpa folkrörelserna
            att återigen engagera människor i sitt arbete, inte minst ungdomar,
            att kunna erbjuda ett alternativ till videokultur och annat. Det
            gör vi ju inte genom att ta bort eller minska anslagen.
          </note>
          <note>
            Vi har åstadkommit genom årtiondena att folkrörelserna får stöd,
            och då skall vi inte rasera det. Eller menar Bertil Danielsson
            att borttagandet av anslaget till de allmänna samlingslokalerna
            bara är början på den moderata attacken mot föreningslivet och
            folkrörelserna? Vad kommer sedan? Skall anslagen till studieförbunden,
            bidragen till idrottsrörelsen, lokalt aktivitetsstöd osv. tas
            bort efter hand? Är det detta som är moderaternas recept för att
            lösa folkrörelsekrisen?
          </note>
          <note>
            Låt mig säga att jag betvivlar mycket starkt den typen av medicin.
          </note>
          <note type="speaker">
            Anf. 132 BERTIL DANIELSSON (m)
          </note>
          <note>
            replik:
          </note>
          <note>
            Herr talman! Jag håller med Elving Andersson om att det är viktigt
            att ungdomar och äldre, alla och envar som så vill, engagerar
            sig i folkrörelserna. Vi skall engagera och inte subventionera
            fram folkrörelserna.
          </note>
          <note type="speaker">
            Anf. 133 ELVING ANDERSSON (c) replik:
          </note>
          <note>
            Herr talman! Jag vet inte vad Bertil Danielsson har för erfarenheter
            av och bakgrund i folkrörelsearbete. Låt mig bara säga att jag
            tror att det är annorlunda i dag när det gäller att engagera ungdomar
            i föreningsliv än det var på den tid då
          </note>
          <note>
            Bertil Danielsson kanske deltog i ungdomsarbete i föreningar.
            Samhället har faktiskt förändrats under de senaste årtiondena.
            Ungdomen ställer andra krav, det finns ett annat kultur- och fritidsutbud,
            osv. Detta möter man inte genom att primärt sänka anslaget. Det
            är definitivt inte rätt väg att gå.
          </note>
          <note>
            Sedan är jag den förste att hålla med om att det är inte bara
            anslag och pengar det handlar om. Det krävs många andra åtgärder,
            men det krävs i dagens samhälle också ekonomiska resurser för
            folkrörelseorganisationerna, för föreningslivet och inte minst
            för samlingslokalorganisationerna.
          </note>
          <note type="speaker">
            Anf. 134 JAN STRÖMDAL (v):
          </note>
          <note>
            Herr talman! Ramarna är faktiskt väldigt knappa för alla de angelägna
            progjekt som finns och som söker samlingslokalstöd eller kulturlokalstöd.
            Jag håller helt med Elving Andersson, när han beskriver hur viktigt
            det är att det finns gemensamhetslokaler och att det ges stöd
            till dessa.
          </note>
          <note>
            Jag håller också med om att det är oerhört viktigt för demokratins
            utveckling att dessa gemensamhetsutrymmen finns, både på landet
            och i staden.
          </note>
          <note>
            Däremot håller jag inte med de föregående talarna om att det
            här bara är gammal skåpmat.
          </note>
          <note>
            Betänkandet innehåller faktiskt en nyhet, åtminstone en nygammal
            bit, nämligen stödet till icke statliga lokallokaler, vilket delvis
            kan ses som en parallell till stödet till allmänna samlingslokaler.
          </note>
          <note>
            Jag har hört många som har omvittnat att tacksamheten är stor
            mot jultomtarna i boverkets samlingslokalsdelegation för allt
            stöd som de på det här viset kan bidra med, även om det många
            gånger är ganska små summor. Bara att man ger en uppmuntran genom
            att sprida pengarna på ganska många uppfattas mycket positivt.
          </note>
          <note>
            En del extra resurser kan åstadkommas genom att öka samnyttjandet
            av lokaler. Däremot tror jag att miljöpartiet överdriver möjligheten
            att spara miljoner på ett år genom en våldsam ökning av det s.k.
            samnyttjandet.
          </note>
          <note>
            I reservation 2 är centern och vänsterpartiet ense om en praktisk
            och mycket enkel lösning på det här problemet. Vi drar parallellen
            till byggandet av permanenta bostäder, som i sitt subventionssystem
            nu får en kompensation för den höjda byggmoms som är beslutad
            av riksdagen. Det är ganska självklart att man måste se bostäder
            och gemensamhetslokaler som delar av en helhet, där bägge behövs.
            Staten bör alltså kunna ge samma kompensation när man höjer den
            statliga momsen på byggande. Det är orimligt att så mycket som
            10
          </note>
          <note>
            av 50 miljoner går tillbaka till staten -- bidragen går alltså
            tillbaka till staten som skatt.
          </note>
          <note>
            Vårt förslag är att höjningen av byggmomsen, dvs.
          </note>
          <note>
            5 miljoner, skall kompenseras. Det är detsamma som att man höjer
            ramen med 5 miljoner för nästa budgetår. Vi har också i reservationen
            pekat på att den summan är försvinnande liten i förhållande till
            det anslag som är avsatt för statlig investeringsfond för kompensation
            för höjningen av byggmomsen.
          </note>
          <note>
            Det anslaget är 5,5 miljarder, och ingen vet om det beloppet
            stämmer. Därför hade socialdemokraterna i riksdagen mycket väl
            kunnat gå med på detta förslag, eftersom det inte kan pekas på
            att man skulle behöva plocka fram några nya pengar eller bli osams
            med regeringen och med denna lösning.
          </note>
          <note>
            Jag vill slutligen yrka bifall till de reservationer där vänsterpartiet
            är med, och särskilt till reservation 2, där denna lösning tas
            upp.
          </note>
          <note type="speaker">
            Anf. 135 KJELL DAHLSTRÖM (mp):
          </note>
          <note>
            Herr talman! I detta betänkande behandlas anslag till samlingslokaler.
            Jag vill börja med att yrka bifall till reservation 3 och till
            reservation 4, även om vi inte i betänkandet har undertecknat
            den senare.
          </note>
          <note>
            Jag tog intryck av Elving Anderssons inlägg vad gäller indexering
            av stödet för handikappanpassning av allmänna samlingslokaler.
          </note>
          <note>
            Vi har den principen att vi i stort sett alltid stöder den handikappanpassning
            som krävs i hela samhället. Här har, som Elving Andersson säger,
            skett en urholkning.
          </note>
          <note>
            Däremot har vi en något annorlunda inställning än centern och
            vänsterpartiet till allmänna samlingslokaler. Vi sticker ut hakan
            litet grand, för vi menar att det finns fullt av samlingslokaler
            i detta land. Det är bara det att vi är så oerhört dåliga på att
            utnyttja dem. En bråkdel av de 20 miljoner som vi skulle kunna
            minska samlingslokalstödet med skulle kunna användas till ett
            vaktmästarstöd.
          </note>
          <note>
            Problemet är ofta att det inte finns vaktmästare med nyckel som
            vanliga vardagkvällar kan visa upp en grupp var den kan gå in
            och ha möte. Det är ofta den typen av svårigheter som små föreningar
            och grupper stöter på i samhället.
          </note>
          <note>
            Jag känner väl till detta, för vi i miljöpartiet de gröna har
            jobbat som ny folkrörelse under 80-talet.
          </note>
          <note>
            Vi har ständigt stött på detta problem, att hitta vaktmästaren,
            hitta nyckeln osv. De problemen löser man mycket billigare genom
            någon typ av vaktmästarstöd.
          </note>
          <note>
            Detta är inte något som vi framför i någon motion, men jag vill
            ändå ta upp det här i debatten. Detta kan många gånger vara effektivare
            än att bygga den ena samlingslokalen efter den andra för ständigt
            nya behov. Vi är övertygade om att det finns mängder av lokaler
            som en kväll som denna står ganska tomma. Vi kan börja med denna
            lokal -- vi kan gå ut i riksdagshuset. Vi kan gå vidare ut i
          </note>
          <note>
            Stockholm. Jag vet att t.ex. Hamburgerbryggeriet är mycket väl
            använt i Stockholm, för att ta ett exempel som många känner till.
            Ute i bostadsområdena finns det bordtennislokaler nere i källare
            som är näst intill bortglömda, som med litet färg och engagemang
            från lokala föreningars sida kan piffas upp och användas mycket
            bättre.
          </note>
          <note>
            Naturligtvis är det trevligt att pytsa ut pengar, men vi ser
            detta som en del av en ganska stram budget.
          </note>
          <note>
            Miljöpartiet de gröna tänker fortsätta att ta ansvar för sitt
            budgetförslag, och detta är en del av det.
          </note>
          <note>
            Får jag avsluta med att säga något om det särskilda yttrandet
            om Ystads teater. Sedan förra året finns det möjlighet att med
            25 miljoner ge stöd till icke statliga kulturlokaler. Vi har här
            en fantastiskt intressant landsortsteater, Ystads teater, som
            fyller
          </note>
          <note>
            100 år och är i stort behov av renovering. Detta är ett bra exempel
            på vart en del av dessa pengar skulle kunna anvisas. Nu är det
            inte vi i riksdagen som anvisar dessa pengar, och vi i miljöpartiet
            har därför bara avgett ett särskilt yttrande. Jag vill från talarstolen
            understryka hur fint det vore om man i den delegation som anvisar
            pengar till icke statliga kulturlokaler skulle kunna ha Ystads
            teater i åtanke. Detta går tillbaka på en folkpartimotion, som
            vi har all sympati för.
          </note>
          <note type="speaker">
            Anf. 136 ELVING ANDERSSON (c) replik:
          </note>
          <note>
            Herr talman! Låt mig först tacka för miljöpartiets stöd när det
            gäller indexering av handikappstödet.
          </note>
          <note>
            Vi skall kanske inte dra i gång någon lång debatt i kammaren
            vid denna tidpunkt. Låt mig ändå konstatera att problemet med
            de allmänna samlingslokalerna inte är ett vaktmästarproblem.
          </note>
          <note>
            Jag tyckte att det framgick ganska tydligt när Kjell
          </note>
          <note>
            Dahlström beskrev de lokaler som tydligen bl.a.
          </note>
          <note>
            miljöpartiet har utnyttjat. Det gällde bordtennislokaler och
            andra gemensamhetslokaler i bostadsområden, som jag antar administreras
            och sköts av bostadsföretag m.fl. Det är det som är skillnaden
            mellan den typen av lokaler och de allmänna samlingslokalerna,
            som drivs av samlingslokalföreningar. Om man har beställt en lokal
            för att ha en aktivitet i en bygdegård, i Folkets hus eller i
            ett ordenshus, fungerar det också med vaktmästare i de allra flesta
            fallen, det är jag övertygad om. Det är det som är styrkan med
            de allmänna samlingslokalerna till skillnad från speciallokaler,
            som egentligen är avsedda för andra ändamål men som kan utnyttjas
            som allmänna samlingslokaler. Jag kan hålla med om att det är
            bra om de utnyttjas. Men det är ofta då man stöter på problem
            med att det inte fungerar. Låt oss i stället medverka till att
            omvandla en del av dessa lokaler till föreningslokaler, allmänna
            samlingslokaler.
          </note>
          <note type="speaker">
            Anf. 137 HANS GÖRAN FRANCK (s):
          </note>
          <note>
            Herr talman! Det är trots allt ett förhållandevis betydande anslag
            som går till samlingslokaler m.m.
          </note>
          <note>
            som tas upp i detta ärende. Tydligen är det så stort att Bertil
            Danielsson och hans parti anser att de måste agera under lång
            tid och mycket kraftfullt för att helt avveckla det, även om det
            skall ske stegvis.
          </note>
          <note>
            Jag tycker att Bertil Danielsson ger en felaktig beskrivning
            av behovet av samlingslokaler och av deras utnyttjande. Jag kan
            när det gäller angelägenhetsgraden av detta i allt väsentligt
            ansluta mig till vad Elving Andersson m.fl. har sagt här. Det
            säger vi också i utskottsutlåtandet. Det är inte alls om detta
            striden står. Vi tycker också att lokalerna har en mycket stor
            betydelse för föreningslivet.
          </note>
          <note>
            Jag vill möjligtvis tillägga ytterligare en sak i polemik med
            Bertil Danielsson. Jag tror inte att
          </note>
          <note>
            Bertil Danielsson riktigt har förstått det nya konkurrensläget
            som tär på hela detta område i dag.
          </note>
          <note>
            Det är bara ett enda skäl som utskottet har, och det är ekonomin.
            Då kan man säga att det inte skulle behöva vara så svårt med ett
            så litet belopp som det som här har nämnts, 5 miljoner. Den prejudicerande
            betydelse det har, när man kommer med en rad av småbidrag. I grund
            och botten rör det sig om något mer än 5 miljoner. Detta problem
            är betydligt större. Jag tycker att det är att snedvrida diskussionen
            om man tar upp en stor strid om de 5 miljonerna.
          </note>
          <note>
            Elving Andersson och Åke Wictorsson har ju i sin motion mycket
            väl belyst hur stora behoven är. Jag kan inte säga mera om den
            motionen än att jag räknar med och för egen del hoppas att de
            återkommer med den. I det läget bör dock Bertil
          </note>
          <note>
            Danielssons parti inte ha alltför stort inflytande här i riksdagen,
            för då kommer det inte att gå särskilt bra för motionen. Man undrar
            hur förslaget från en eventuell borgerlig regering skulle se ut,
            med hänsyn till de så helt divergerande åsikter som
          </note>
          <note>
            Bertil Danielsson och Elving Andersson har.
          </note>
          <note>
            Jag yrkar avslag på reservation nr 1. Jag har också tillräckligt
            motiverat avslagsyrkandet på reservation nr 2.
          </note>
          <note>
            Vad sedan gäller reservation nr 3, som rör samnyttjande, tycker
            jag att det är bra att det här har kommit frejdiga uttalanden
            ifrån Dahlström i miljöpartiet, men jag tror tyvärr att han, som
            han kanske själv antytt, överdriver möjligheterna. Det hindrar
            dock inte att han och andra går ut och gör försök att förbättra
            situationen. Det finns många möjligheter till frivilligt arbete
            även på det här området.
          </note>
          <note>
            I övrigt gjordes förra året ett tillkännagivande till regeringen
            om samnyttjande liksom också ett uttalande om prioritering av
            bidragsgivning i detta avseende. Det pågår nu ett beredningsarbete
            inom regeringskansliet, och vi förutsätter att det kommer ett
            hyggligt förslag. Detta bör på sedvanligt sätt avvaktas. I det
            läget finns det inte behov av att göra ett nytt tillkännagivande.
            Utskottets mening står ju fast.
          </note>
          <note>
            Slutligen vill centern i reservation nr 4
          </note>
          <note>
            indexuppräkna stödet till handikappanpassning av allmänna samlingslokaler.
            Förra året höjdes detta anslag med 50 %. Härtill kommer att maximibeloppet
            enligt de regler som nu gäller kan överskridas, om det finns särskilda
            skäl härför.
          </note>
          <note>
            Med detta vill jag, herr talman, yrka bifall till utskottets
            hemställan.
          </note>
          <note type="speaker">
            Anf. 138 BERTIL DANIELSSON (m)
          </note>
          <note>
            replik:
          </note>
          <note>
            Herr talman! Jag noterar att Hans Göran Francks kritik av våra
            ståndpunker var ganska hovsam, och i och med detta har väl debatten
            återförts till den nivå där den hör hemma.
          </note>
          <note>
            Ibland får man det intrycket när dessa frågor diskuteras att
            de statliga subventionerna är en överlevnadsfråga för de berörda
            organisationerna.
          </note>
          <note>
            Jag tror inte att det är så. Jag tror att det finns en betydande
            styrka i de organisationer som driver och utnyttjar samlingslokaler
            runt om i landet. Skulle det vara så att 75 milj.kr. i statligt
            bidrag är en överlevnadsfråga, vore läget betydligt allvarligare
            än vad jag tror att det verkligen är.
          </note>
          <note>
            Det är vidare min uppfattning, Hans Göran
          </note>
          <note>
            Franck, att 75 milj.kr. i anslag till samlingslokaler inte är
            en fråga som avgör en borgerlig regerings tillblivelse eller inte.
          </note>
          <note type="speaker">
            Anf. 139 ELVING ANDERSSON (c) replik:
          </note>
          <note>
            Herr talman! Beträffande de 5 milj.kr. ytterligare som krävs
            i reservation 2 säger Hans Göran Franck att summan inte i sig
            är särskilt avskräckande men att den kan få en principiell betydelse.
            Jag menar att den princip som denna bidragsökning kan bygga på
            redan är antagen av riksdagen. Man har konstaterat att den höjda
            byggmomsen slår så hårt på bostadssidan att man där inför ett
            särskilt investeringsbidrag för att kompensera höjningen.
          </note>
          <note>
            Det är denna princip som vi tycker att det finns anledning att
            tillämpa på det angelägna område som de allmänna samlingslokalerna
            utgör.
          </note>
          <note>
            Principen är alltså redan knäsatt. Eftersom det,
          </note>
          <note>
            Hans Göran Franck, inte handlar om några särskilt stora pengar,
            vore det väl lämpligt att bifalla reservation 2. Det skulle vara
            ganska positivt.
          </note>
          <note>
            Jag tycker vidare att Hans Göran Franck har en något underlig
            kommentar till motionen från Åke
          </note>
          <note>
            Wictorsson, Göran Magnusson och mig. Han hoppas att motionen
            kommer igen. Det är i och för sig en trevlig uppmaning, men jag
            vet inte hur man skall tolka den. Vill bostadsutskottets majoritet
            få en chans att avslå den ytterligare en gång, eller vill man
            nästa gång bifalla den? Om det första alternativet gäller, finns
            det ingen anledning att återkomma. Gäller det andra, är det lika
            bra att bifalla motionen redan i dag.
          </note>
          <note>
            Utskottet och Hans Göran Franck talar mycket vackert om betydelsen
            av de allmänna samlingslokalerna, om hur värdefulla de är osv.
            Det kan jag fullt ut hålla med om. Men när det gäller att bygga
            och upprusta ändamålsenliga allmänna samlingslokaler räcker det
            inte med vackra ord och glada tillrop, utan det behövs pengar,
            Hans Göran
          </note>
          <note>
            Franck.
          </note>
          <note type="speaker">
            Anf. 140 HANS GÖRAN FRANCK (s)
          </note>
          <note>
            replik:
          </note>
          <note>
            Herr talman! Jag vill citera vad som står i utskottsbetänkandet:
          </note>
          <note>
            ''Utskottet har ingen annan uppfattning än motionärerna'' --
            dvs. Elving Andersson och Åke
          </note>
          <note>
            Wictorsson -- ''om de allmänna samlingslokalernas betydelse för
            föreningslivet. I det rådande ekonomiska läget kan också i och
            för sig angelägna ändamål emellertid få stå tillbaka.''
          </note>
          <note>
            Utskottet delar alltså motionärernas uppfattning att det här
            är angeläget. Men det är ju inte bara detta yrkande som har fått
            stå tillbaka på grund av det rådande ekonomiska läget, utan det
            är, som
          </note>
          <note>
            Elving Andersson vet, en mycket lång rad av yrkanden som har
            fått stå tillbaka, både stora och små.
          </note>
          <note>
            När jag då säger att jag inte bara räknar med utan också för
            egen del hoppas på att ni återkommer är det därför att jag tycker
            att ni har presenterat situationen för olika folkrörelselokaler
            på ett viktigt och angeläget sätt. Den här frågan bör alltså prövas
            på nytt när man kommer i ett bättre ekonomiskt läge. Då borde
            det enligt min egen mening finnas andra förutsättningar. Det var
            innebörden i mitt anförande.
          </note>
          <note>
            Till Bertil Danielsson vill jag bara säga att vi ju nu i dag
            talar bara om samlingslokaler, men tyvärr kommer liknande resonemang
            som de som Bertil
          </note>
          <note>
            Danielsson för om bidragsgivningen till samlingslokaler igen
            i en rad andra sammanhang vad gäller bidragsgivning, som i vissa
            fall är mycket angelägen, i andra fall har något lägre angelägenhetsgrad.
            Det är när man lägger ihop alla de här neddragningarna och avvecklingarna
            som man får en bild som måste vara särskilt besvärande inte minst
            för Elving Andersson m.fl.
          </note>
          <note type="speaker">
            Anf. 141 KJELL-ARNE WELIN (fp):
          </note>
          <note>
            Herr talman! Regeringen föreslår att en ram för beslut om stöd
            till vissa icke-statliga kulturlokaler om 25 milj.kr. fastställs
            för budgetåret 1991/92 och att ett förslagsanslag om 25 milj.kr.
            anvisas för samma period.
          </note>
          <note>
            I folkpartiet liberalernas Skånemotion för år
          </note>
          <note>
            1990/91 aktualiseras den nu behandlade stödgivningen. I vår motion
            Bo249 föreslås riksdagen som sin mening ge regeringen till känna
            vad i motionen anförts om bidrag till renovering av
          </note>
          <note>
            Ystads teater.
          </note>
          <note>
            Ystad är en av de städer utanför storstadsregionerna som har
            den starkaste teatertraditionen i Sverige. Genom åren har gästspel
            av dramatiska och lyriska ensembler och danstrupper utgjort ett
            värdefullt och uppskattat bidrag till kulturlivet inte bara i
            Ystad utan i hela sydöstra Skåne. Det framgår inte minst av besökssiffrorna
            för Ystads Teater. 1989 uppgick antalet teaterbesökare i Ystad
            till drygt 20 000, vilket innebär att praktiskt taget varje ystadsbo,
            eller var fjärde invånare i regionen, gick på teater en gång om
            året.
          </note>
          <note>
            Ett av skälen till det stora teaterintresset är att
          </note>
          <note>
            Ystad sedan nästan 100 år har en egen teaterbyggnad, av många
            ansedd som den bäst bevarade svenska teatern från 1800-talet slut.
          </note>
          <note>
            Denna uppfattning styrks dels av det faktum att den fått tjäna
            som tidstrogen miljö i både film- och teatersammanhang, dels av
            att den har förklarats som byggnadsminne av riksantikvarien.
          </note>
          <note>
            Flitigt nyttjande och otidsenliga installationer har gjort att
            Ystads Teater nu är i behov av en ordentlig inre upprustning.
            Styrelsen för teatern har därför i september 1985 vänt sig till
            utbildningsdepartementet med en framställning om bidrag till denna
            upprustning, som kostnadsberäknats till 30 milj.kr. Samma framställning
            har gjorts till Ystads kommun samt till stiftelser och näringsliv.
          </note>
          <note>
            Utbildningsdepartmentet har överlämnat ärendet till boverket
            för handläggning och beslut enligt nu gällande förordning.
          </note>
          <note>
            Med hänsyn till att målsättningen är att den inre renoveringen
            skall vara avslutad och teatern kunna återinvigas i samband med
            100-årsjubileet i februari 1994 är det angeläget att handläggningen
            påskyndas och teatern får ett positivt besked så snart som möjligt.
            Kulturministern har i en frågedebatt verifierat att Ystads Teater
            tillhör den kategori som kan komma i fråga för statsbidrag.
          </note>
          <note>
            Beslut om bidrag skall för närvarande fattas av boverket inom
            ramen för anslaget för investeringsbidrag till vissa icke-statliga
            kulturlokaler. Bostadsutskottet har beslutat att riksdagen och
            regeringen inte bör genom uttalande eller på annat sätt påverka
            boverkets beslut i frågan.
          </note>
          <note>
            Folkpartiet liberalerna instämmer i denna bedömning, och därför
            har vi inte lämnat någon reservation. Men för att understryka
            hur viktigt vi tycker det är att Ystads Teater så snart som möjligt
            får statsbidrag till renovering, har vi lämnat ett särskilt yttrande
            i frågan.
          </note>
          <note>
            Till sist vill jag, fru talman, konstatera att Ystads
          </note>
          <note>
            Teater är ett utmärkt exempel på en byggnad för vilken bidrag
            kan utgå enligt förordningen om stöd till vissa icke-statliga
            kulturlokaler, och jag hoppas att bidrag kan lämnas i så god tid,
            att teatern står i nyrenoverat skick vid 100-årsjubileet år 1994.
          </note>
          <note type="speaker">
            Anf. 142 HANS GÖRAN FRANCK (s)
          </note>
          <note>
            replik:
          </note>
          <note>
            Fru talman! I mitt tidigare inlägg hade jag tänkt säga några
            ord om den fråga som nu togs upp,
          </note>
          <note>
            Ystads Teater. Som Kjell-Arne Welin sade ankommer det på boverkets
            delegation om samlingslokaler att besluta i denna sak. Folkpartiet
            har inte heller lämnat någon reservation.
          </note>
          <note>
            För egen del vill jag gärna säga att jag har tagit del av materialet
            om Ystads Teater. Jag tycker i likhet med Kjell-Arne Welin att
            denna fråga är angelägen för Ystads Teater. Jag hoppas att det
            blir en positiv prövning av ärendet, men det ankommer som sagt
            på boverket att avgöra utan något beslut i riksdagen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 mars.)
          </note>
          <note>
            15 § Offentlighet, integritet och ADB
          </note>
          <note>
            Föredrogs
          </note>
          <note>
            konstitutionsutskottets betänkande
          </note>
          <note>
            1990/91:KU11 Offentlighet, integritet och ADB.
          </note>
          <note type="speaker">
            Anf. 143 STIG BERTILSSON (m):
          </note>
          <note>
            Fru talman! Det här betänkandet från KU om offentlighet, integritet
            och ADB visar att det även i det här avseendet finns en skiljelinje
            i svensk politik. Å ena sidan står de som vill värna om ensilda
            människors integritet, de som sätter människorna i centrum. Dit
            vågar jag, fru talman, räkna moderata samlingspartiet och mig
            själv. Å
          </note>
          <note>
            den andra står de som inte vill förstå människors oro för hur
            Storebror fortsätter att breda ut sig i vårt samhälle, Storebror
            i det här fallet i form av stora centrala myndighetsregister,
            dataregister där enskilda människors liv kartläggs. På den sidan
            vill jag påstå att socialdemokraterna och Kurt Ove
          </note>
          <note>
            Johansson står.
          </note>
          <note>
            Vi får inte glömma bort bakgrunden till det betänkande som vi
            diskuterar. Betänkandet har vuxit fram ur data- och offentligthetskommitténs
            arbete. Vi fick vänta länge på en proposition, som slutligen kom
            i alla fall. I propositionen sägs faktiskt att offentlighetsprincipen
            behöver stärkas och att integritetsskyddet för uppgifter i personregistren
            också behöver stärkas.
          </note>
          <note>
            Man får naturligtvis vissa förhoppningar efter sådana uttalanden
            från ett ansvarigt statsråd, formulerade i en proposition. Men
            jag måste ändå säga, fru talman, att trots många vackra ord dels
            från statsrådet i propositionen, dels från utskottsmajoriteten,
            så är det konkreta resultatet av arbetet svagt. Det här betänkandet
            och det beslut som vi står inför innebär egentligen inte på någon
            avgörande punkt att vi uppnått några nödvändiga förändringar i
            dessa frågor. Jag påstår mot den bakgrunden att inget annat land
            har så mycket information samlad i dataregister som vi har i Sverige.
            Inget annat land tillåter samkörning av dataregister i samma omfattning
            som vi gör i vårt land. Inget annat land, fru talman, har registersystem
            om enskilda människor som är så lättillgängliga som de svenska.
            Myndigheterna fortsätter glatt att sälja. Därför är majoritetens
            ställningstagande beträffande de centrala frågorna i det här betänkandet
            -- jag tänker framför allt på användningen av personnummer och
            på myndigheternas försäljning av personuppgifter --
          </note>
          <note>
            en besvikelse.
          </note>
          <note>
            Några ord därför om myndigheternas försäljning av personnummer,
            som vi dessutom behandlar i en reservation från folkpartiet och
            moderaterna. Som jag sade fick man vissa förhoppningar när man
            läste det ansvariga statsrådets synpunkter. I
          </note>
          <note>
            propositionen sades faktiskt att myndigheternas försäljning av
            personuppgifter måste ''reduceras till sina rätta proportioner''.
            Den utgångspunkten är faktiskt inte bra för den som i verkligheten
            vill stärka den enskildes integritet i dessa avseenden.
          </note>
          <note>
            Utskottsmajoriteten har hamnat på samma linje.
          </note>
          <note>
            Det är en läpparnas bekännelse när det gäller försäljning av
            datauppgifter. Men det hela utmynnar ändå i att man säger att
            försäljning bör få ske ''när det finns särskilt stöd för detta''.
          </note>
          <note>
            I sak, fru talman, står alltså socialdemokraterna där de alltid
            har stått i denna fråga, en garant för att flödet av de centrala
            myndigheternas register fortsätter, kort och gott. Mot detta står
            vår ståndpunkt att försäljning av personuppgifter hos myndigheterna
            som regel skall vara förbjuden.
          </note>
          <note>
            Den andra centrala frågan gäller användningen av personnummer
            i stort. Här är faktiskt klyftan allra tydligast. Trots att statsrådet
            även här gör uttalanden som är positiva och säger att en reglering
            av personnummeranvändningen bör ske, så stannar det även här vid
            en läpparnas bekännelse.
          </note>
          <note>
            Jag konstaterar att utskottsmajoriteten inte vågat eller velat,
            vad vet jag, gå på djupet, utan det blir i stället en egentligen
            till intet förpliktigande skrivning, där man vill komplettera
            7 § datalagen med en skrivning om att personnummer får registreras
            där det är uppenbart påkallat med hänsyn till registrets ändamål,
            vikten av säker identifiering av den registrerade, eller -- så
            kommer litet luddigt -- ''av annat skäl''. Tydligare än så kan
            inte bristen på vilja och förmåga -- får jag väl säga --
          </note>
          <note>
            i det här sammanhanget beskrivas.
          </note>
          <note>
            På den borgerliga sidan har vi medvetet följt upp de ställningstaganden
            som gjordes redan i data- och offentlighetskommittén. Vi nöjer
            oss alltså inte med en komplettering av nuvarande datalag utan
            föreslår direkta åtgärder för att åstadkomma en begränsning. Det
            är, fru talman, ingen överdrift i dag att påstå att personnummeranvändningen
            har fått en sådan utbredning i samhället, att det är nödvändigt
            att begränsa detta. Vi föreslår helt enkelt därför en särskild
            lag om användning av personnummer.
          </note>
          <note>
            I övrigt konstaterar vi i det här betänkandet att det nu är en
            översyn av datalagen på gång. En ny parlamentarisk utredning har
            tillsatts sedan en ensamutredare har tagit fram underlag för det.
            Där finns faktiskt anledning att ha vissa förhoppningar om konkreta
            resultat. Vi moderater konstaterar att flera frågor som vi har
            talat om att vi vill se förändrade nu kommer att utredas. För
            vår del hoppas vi att arbetet skall leda fram till en vidare integritetslag,
            där sådana självklarheter -- jag vill exemplifiera litet -- beaktas
            som att den enskilde skall ha en starkare rättslig ställning i
            fråga om hur uppgifter som han har lämnat ifrån sig skall användas,
            att vi får en hårdare ändamålsstyrning, dvs. att myndigheterna
            inte skall få utbyta uppgifter om enskilda människor, om det inte
            är reglerat i särskild lag. Principen bör, menar vi, vara att
            den som skall använda uppgifter bör själv också samla in dem.
            Dessutom vill vi i sammanhanget få en prövning av statlig försäljning
            av personuppgifter och hoppas att det utmynnar i att den inte
            skall vara möjlig.
          </note>
          <note>
            I övrigt noterar vi att datalagsutredningen bl.a.
          </note>
          <note>
            kommer att behandla frågan om kryptering av
          </note>
          <note>
            ADB-register samt frågan om regeringsrätten skall bli överklagningsinstans
            i fråga om datainspektionens beslut. Detta är gamla kända moderata
            krav, som vi har drivit år efter år. Man kan konstatera att utredningsarbetet
            kanske kan leda en bit på vägen.
          </note>
          <note>
            Fru talman! Med detta vill jag tillstyrka samtliga moderata reservationer
            i betänkandet och yrka bifall till reservationerna 5 och 6.
          </note>
          <note type="speaker">
            Anf. 144 HANS LEGHAMMAR (mp):
          </note>
          <note>
            Fru talman! Jag skall fatta mig kort.
          </note>
          <note>
            Vi i miljöpartiet ser ADB-frågorna som väldigt viktiga och centrala.
            Vi har begärt att det skall införas en personnummerlag som medger
            att personnummer får användas enbart när det är tillåtet enligt
            lag eller förordning.
          </note>
          <note>
            De bägge förslag som har lagts fram av data- och offentlighetsutredningen
            är otillräckliga. Om vi inte får majoritet för vårt förslag, tycker
            vi trots allt att det borgerliga förslaget är bättre än det socialdemokratiska,
            framförs i propositionen.
          </note>
          <note>
            Jag yrkar alltså bifall till reservation 1, mom. 1.
          </note>
          <note>
            Reglering av myndigheters försäljning av personuppgifter är en
            fråga som vi från miljöpartiet har drivit hårt och som vi också
            har avgivit motioner om. Eftersom vi har yrkat om avslag, har
            vi inte kunnat följa upp detta i propositionshanteringen, men
            vi kommer givetvis att stöda den reservation som de borgerliga
            har avgivit i detta sammanhang.
          </note>
          <note>
            Även när det gäller decentraliseringen av dataregister kommer
            vi att yrka bifall till den reservation som de borgerliga ledamöterna
            står bakom.
          </note>
          <note type="speaker">
            Anf. 145 KURT OVE JOHANSSON (s):
          </note>
          <note>
            Fru talman! Intresset för datapolitiska frågor är stort i vårt
            land. Sverige var faktiskt först i världen med att införa en datalag.
            Trots att lagen är ung och tillkom i början på 1970-talet har
            den genomgått många förändringar.
          </note>
          <note>
            Sedan många år tillbaka har det pågått ett omfattande utredningsarbete
            i syfte att modernisera datalagen. Under senare år har stora ansträngningar
            gjorts för att göra det möjligt för datainspektionen att ägna
            sig mera åt tillsyn över integritetskänsliga register. Att en
            sådan utveckling är nödvändig har vi varit mycket överens om här
            i riksdagen.
          </note>
          <note>
            Data- och offentlighetskommittén, DOK, avslutade sitt arbete
            för ett par år sedan och avlämnade inte mindre än fem betänkanden.
            Till Stig Bertilsson vill jag säga att de flesta av DOKs tankar
            och idéer om en bättre lagstiftning har efter sedvanlig beredning
            i regeringskansliet lett fram till riksdagsbeslut och arbetats
            in i vår nuvarande datalag, och det är alla som har följt dessa
            fem betänkanden från utredningsstadiet fram till datalag medvetna
            om.
          </note>
          <note>
            Det visar att regeringen, i motsats till vad Stig
          </note>
          <note>
            Bertilsson sade, har tagit de datapolitiska frågorna på allvar
            och att regeringen har ambition att skapa en modern datalag som
            kan fungera tillfredsställande i en miljö där tekniken ständigt
            är i förändring.
          </note>
          <note>
            Datalagsutredningen, DU, arbetar sedan 1989.
          </note>
          <note>
            Den har övervägt vissa principiella utgångspunkter för en framtida
            datalag. Som regeringen tidigare utlovat kommer det fortsatta
            arbetet i datalagsutredningen att ske under parlamentarisk medverkan.
            Vi noterar detta med stor tillfredsställelse.
          </note>
          <note>
            Med tanke på att det redan pågår ett omfattande utredningsarbete
            på en reformering av datalagen skall jag fortsättningsvis endast
            beröra några centrala avsnitt i regeringens proposition
          </note>
          <note>
            1990/91:60 Offentlighet, integritet och ADB.
          </note>
          <note>
            Först några ord om det s.k. handlingsbegreppet som bl.a. tas
            upp i en motion med Birgit Friggebo som första namn.
          </note>
          <note>
            DOK lade ner mycket arbete på att undersöka hur tillämpningen
            av handlingsbegreppet utfallit i praktiken. Efter en noggrann
            prövning kom vi i
          </note>
          <note>
            DOK fram till att nya grundbegrepp inte skulle lösa några problem,
            utan snarare skapa nya.
          </note>
          <note>
            Dessutom har rättspraxis på området blivit alltmer omfattande
            och stabil. Det mest sannolika är att denna utveckling kommer
            att fortsätta. Enligt utskottets uppfattning finns det därför
            ingen anledning att nu ändra begreppsapparaten i tryckfrihetsförordningen
            i fråga om ADB-
          </note>
          <note>
            upptagningar. När det gäller frågan om författningsreglering
            beträffande ADB-register är inte heller skiljaktigheterna mellan
            partierna så stora, Stig Bertilsson, men några synpunkter kan
            ändå vara på sin plats.
          </note>
          <note>
            I en motion ges uttryck för att arbetet med en författningsreglering
            bör förflyta snabbare. Sådana krav kan man naturligtvis alltid
            ställa. Vi måste dock komma ihåg att det arbete som här sker är
            mycket grannlaga och därför måste det också få ta tid. Detta arbete
            är mycket integritetskänsligt. Om man som Stig Bertilsson reser
            krav på att den enskilda människans integritetsintresse skall
            tas till vara, bör man inte gå alltför snabbt fram, utan verkligen
            låta noggrannheten gå före hastigheten.
          </note>
          <note>
            Som framgår av propositionen och utskottets betänkande pågår
            det ett fortlöpande arbete inom regeringskansliet som är mycket
            omfattande.
          </note>
          <note>
            Utskottsmajoriteten anser att det inte är nödvändigt med något
            särskilt uttalande av riksdagen i denna fråga.
          </note>
          <note>
            När det gäller frågan om myndigheternas försäljning av personuppgifter,
            finns det också vissa gemensamma nämnare mellan partierna i riksdagen.
            Mot bakgrund av den undersökning som
          </note>
          <note>
            DOK lät göra kan vi konstatera att omfattningen av myndigheternas
            försäljning överdrivits av många.
          </note>
          <note>
            Detta har även Stig Bertilssons partikamrater i data- och offentlighetskommittén
            erkänt. Trots att undersökningen inte var så omfattande, var vi
            dock alla överens om att en uppstramning ändå kunde anses påkallad.
          </note>
          <note>
            Vi delar statsrådets uppfattning, att en sådan uppstramning kan
            åstadkommas redan inom ramen för gällande bestämmelser. En korrekt
            tolkning av nuvarande bestämmelser leder fram till att en statlig
            myndighet inte får sälja personuppgifter utan stöd i lag. En myndighet
            kan inte själv, utan prövning av statsmakterna, besluta om försäljning.
          </note>
          <note>
            Riksdagen skall självfallet ha möjlighet att ta ställning till
            myndigheternas försäljning. Ur konstitutionell synvinkel bör det
            dock i första hand vara regeringens sak att bestämma om verksamheten
            hos underställda myndigheter.
          </note>
          <note>
            Riksdagen kan ingripa precis när den vill om regeringen inte
            skulle göra en riktig avvägning mellan olika intressen.
          </note>
          <note>
            Det framgår av den reservation som Stig Bertilsson talade om
            att vi tycks vara överens om att DOKs förslag i detta sammanhang
            inte kan ligga till grund för ett beslut. Remissinstanserna hade
            alltför stora invändningar.
          </note>
          <note>
            Utskottets majoritet ställer sig därför bakom regeringens förslag
            om ett förtydligande av 7 § i datalagen, som får till följd att
            försäljning inte får ske av uppgifter ur personregister utan särskilt
            stöd.
          </note>
          <note>
            Utskottet har på s. 14, 15 och 16 i betänkandet utförligt angivit
            vad som skall gälla i detta fall. Jag kan upplysa Stig Bertilsson
            om att om det visar sig att det behövs ytterligare riktlinjer
            på detta område, kan det finnas skäl att reglera detta i verksförordningen,
            vilket också klart och tydligt uttrycks i propositionen.
          </note>
          <note>
            I DOK var vi alla eniga om att begränsa personnummeranvändningen,
            men inte på vilket sätt som det skulle ske. Två förslag utarbetades.
          </note>
          <note>
            Det ena innebar en komplettering av datalagen.
          </note>
          <note>
            Det andra utformades som en särskild fristående lag.
          </note>
          <note>
            Förslaget om en särskild personnummerlag, som de tre borgerliga
            partierna nu har gjort till sitt, blev hårt kritiserat av remissinstanserna.
            Det stora flertalet och de verkligt tunga remissinstanserna stannade
            för kompletteringsförslaget.
          </note>
          <note>
            De borgerliga partiernas ställningstagande är mycket anmärkningsvärt.
            Nu kan ni inte längre hävda att ni är vilseledda. Med berått mod
            är ni beredda att försvaga datainspektionens ställning och att
            anta ett lagförslag, vars konsekvenser närmast är oöverblickbara.
          </note>
          <note>
            Mot denna bakgrund vill jag ställa några frågor till
          </note>
          <note>
            Stig Bertilsson:
          </note>
          <note>
            Har ni ifrån de tre borgerliga partierna gjort någon totalanalys
            över konsekvenserna av ert lagförslag?
          </note>
          <note>
            Om så är fallet, är ni beredda att redovisa dem?
          </note>
          <note>
            Om er särskilda personnummerlag antas, kan ni ange vad totalkostnaderna
            då blir?
          </note>
          <note>
            Om det mot förmodan skulle bli en borgerlig regering efter valet,
            kommer ni då att försöka att få igenom denna lag?
          </note>
          <note>
            Hur förhåller sig personnummerlagen till datalagen? Jag tycker
            att Stig Bertilsson, som försökte framställa sig som så duktig
            och framåt i datapolitiska frågor, borde klara ut denna fråga.
          </note>
          <note>
            Jag påstår, Stig Bertilsson, att den utformning som lagen har
            fått gör det möjligt, såvitt jag kan förstå, att kringgå den på
            ett sätt som jag tror att ni knappast kan ha förutsett er.
          </note>
          <note>
            Den föreslagna lagen kriminaliserar användningen av personnummer.
            Den som bryter mot lagen kan straffas med böter eller fängelse
            upp till ett år. Vid tillämpningen är det därför särskilt viktigt
            att veta vad som i lagen menas med begreppet personnummer.
          </note>
          <note>
            I lagen som Stig Bertilsson talar så varmt för hänvisas till
            folkbokföringslagen. I den lagen står det att personnummer anger
            födelsetid och innehåller födelsenummer och, lägg märke till,
            kontrollsiffra. I folkbokföringslagen sägs vidare att födelsetiden
            anges med sex siffror, två för året, två för månaden och två för
            dagen, i nu nämnd ordning. Födelsenumret består av tre siffror,
            och den näst sista siffran är udda för män och jämn för kvinnor.
          </note>
          <note>
            Som förslaget är utformat är personnummerlagen alltså bara tillämplig
            på just detta sätt att identifiera personer. Andra kanske snarlika
            sätt att identifiera människor faller däremot utanför lagens tillämpningsområde.
            Det innebär alltså att personnummerlagen inte gäller uppgift om
            födelsetid och födelsenummer, dvs. personnummer utan kontrollsiffra.
            Men födelsetid och födelsenummer kan i och för sig användas också
            för samkörningar med sådana register som får ha personnummer.
            På det viset vågar jag påstå, Stig
          </note>
          <note>
            Bertilsson, att lagen blir ett slag i luften.
          </note>
          <note>
            Lagen skulle också kunna kringgås genom att man i stället för
            kontrollsiffra, dvs. den sista siffran i personnummret, anger
            det tal som siffran svarar mot med bokstäver.
          </note>
          <note>
            Man kan också tänka sig att de siffror som finns i ett personnummer
            skrivs i en annan ordning än den som folkbokföringslagen föreskriver.
            En sådan rad med siffror är inte personnummer, Stig Bertilsson,
            i lagens mening. Om man känner till i vilken ordning siffrorna
            är angivna kan man faktiskt förstå vilket personnummer som avses.
            Genom ett särskilt program kan man även få en dator att förstå
            detta.
          </note>
          <note>
            Frågan är om ett sådant förfarande kommer att bli straffbelagt
            eller inte. Jag tycker att Stig Bertilsson skall svara på den
            frågan. Lagens ordalydelse tyder närmast på att så inte blir fallet.
            I de magra förarbetena till lagförslaget kan man inte hämta någon
            ledning i denna fråga.
          </note>
          <note>
            Fru talman! Det finns värre exempel än detta. Jag ser emellertid
            att min taletid börjar närma sig sitt slut, men jag skall gärna
            återkomma till denna punkt. Det som jag har sagt visar helt klart
            att det lagförslag som de tre borgerliga partierna står bakom
            är så ihåligt och svagt att det faktiskt vore närmast en skam
            om en lagstiftande församling skulle anta det.
          </note>
          <note>
            Jag yrkar därför bifall till hemställan i konstitutionsutskottets
            betänkande 11 och avslag på samtliga reservationer.
          </note>
          <note type="speaker">
            Anf. 146 STIG BERTILSSON (m):
          </note>
          <note>
            Fru talman! Kurt Ove Johansson tyckte att jag framstod som duktig
            och framåt i dessa frågor. Jag tror inte att jag skall slicka
            i mig alltför mycket av detta beröm. Jag är inte heller säker
            på att Kurt
          </note>
          <note>
            Ove Johansson menade detta. Däremot är det väl alldeles klart,
            och det tycker jag att den här debatten visar, att det här ändå
            handlar om en grundläggande skillnad om hur man ser på enskilda
            människors rätt till integritet, enskilda människors rätt att
            få ha en privat och egen sfär.
          </note>
          <note>
            Kurt Ove Johansson säger att man inte skall skynda alltför långsamt
            i dessa frågor om man vill skydda integriteten. Jag kan i alla
            fall konstatera att utvecklingen inom detta område har gått oerhört
            snabbt under senare år. Och under tiden som den gör det tycker
            Kurt Ove Johansson, såvitt jag förstår, att man skall sitta still
            och egentligen inte göra någonting. Socialdemokraterna är i alla
            fall inte på något sätt beredda att ta tag i dessa frågor.
          </note>
          <note>
            Jag måste säga att de diffusa och luddiga uttalanden i stil med
            att man kan använda personnummer om det finns andra skydd och
            att man skall försälja personnummer onärdet finns särskilt stöd
            för det inte ger någon tilltro till att socialdemokraterna vill
            ha en ändring till stånd i det här fallet.
          </note>
          <note>
            Kurt Ove Johansson är mycket kritisk mot det förslag till ny
            lag om användning av personnummer som data- och offentlighetskommittén
            lade fram.
          </note>
          <note>
            Såvitt jag vet lade kommittén fram två förslag utan att ta ställning.
            Socialdemokraterna har förordat det ena, och de borgerliga partierna
            har förordat det andra förslaget. Eftersom det under kommitténs
            arbete inte fördes fram någon kritik mot detta förslag från socialdemokraternas
            sida, kan jag inte förstå annat än att Kurt Ove Johansson nu efteråt
            på ett ganska anmärkningsvärt sätt mycket kraftigt nedvärderar
            det arbete som kommittén och dess sekretariat gjorde.
          </note>
          <note>
            Vi har nu sagt att vi går vidare med denna särskilda lag. Vi
            har sagt att vi tycker att de anmärkningar som har riktats mot
            den är berättigade. När detta har rättats till vill vi införa
            denna lag. Vi säger i vår reservation att den bör träda i kraft
            den 1 januari
          </note>
          <note>
            1992.
          </note>
          <note type="speaker">
            Anf. 147 KURT OVE JOHANSSON (s):
          </note>
          <note>
            Fru talman! Jag tycker att det hade varit bättre om
          </note>
          <note>
            Stig Bertilsson i stället för att komma med ytterligare oklarheter
            hade försökt svara på de frågor som jag har ställt. Jag tycker
            i och för sig som
          </note>
          <note>
            Stig Bertilsson att förslaget till den särskilda lag som ni står
            bakom kanske är det viktigaste att diskutera här i kväll. Jag
            har alltså påvisat att detta lagförslag har enorma brister. Och
            jag vågar påstå att det egentligen inte kan ligga till grund för
            ett förståndigt beslut. Konsekvenserna t.ex. för datainspektionen
            skulle bli förödande. Jag tror att jag vågar påstå att ett antagande
            av denna lag skulle sabotera datainspektionens arbete, eller också
            skulle de som tar ansvaret för en sådan lag tvingas anställa ett
            stort antal tjänstemän som skulle göra det möjligt för datainspektionen
            att klara av de arbetsuppgifter som man har.
          </note>
          <note>
            Stig Bertilsson har, trots att han har använt så många minuter,
            inte kunnat klara ut ens frågan om på vilket sätt som den här
            särskilda lagen förhåller sig till datalagen. Jag tycker att Stig
            Bertilsson skall klara ut detta, eftersom detta är en central
            fråga.
          </note>
          <note>
            Jag påstår att om ni får igenom denna lag kommer ni t.ex. att
            åsidosätta 6 § i datalagen. Jag tror också att ni kommer att åsidosätta
            18 § i datalagen. Jag vågar påstå att man med en sådan personnummerlag
            försvagar den nuvarande datalagen.
          </note>
          <note>
            Jag måste säga att jag tycker att det är oförsvarligt att tre
            borgerliga partier, som gör anspråk på regeringsmakten och anser
            sig vilja driva datafrågorna på ett seriöst sätt, tar så lättvindigt
            på en fråga som att föreslå en sådan datalag.
          </note>
          <note>
            Lagrådet, för att ta ett annat exempel, har inte gjort någon
            som helst analys av hur denna personnummerlag förhåller sig till
            datalagen. Det är också ett mycket viktigt moment.
          </note>
          <note>
            Nu har Stig Bertilsson ytterligare ett inlägg. Ta då i ärlighetens
            namn och klara ut dessa fyra frågor som jag har ställt.
          </note>
          <note type="speaker">
            Anf. 148 STIG BERTILSSON (m):
          </note>
          <note>
            Fru talman! I ena stunden räknar Kurt Ove
          </note>
          <note>
            Johansson upp ett antal paragrafer i datalagen som vår nya datalag
            skulle strida mot. I andra stunden säger han att om man skall
            klara av detta får man anställa ett mycket stort antal tjänstemän,
            eftersom man annars inte kommer att kunna ta konsekvenserna av
            en ny datalag.
          </note>
          <note>
            Kurt Ove Johansson brukar ju normalt inte vara rädd för att anställda
            tjänstemän. Därför förstår jag i och för sig inte den kritiken.
            Jag kan emellertid lugna Kurt Ove Johansson genom att säga att
            innan den här lagen införs, om vi nu får möjlighet att göra det,
            kommer vi att beakta den kritik som Kurt Ove
          </note>
          <note>
            Johansson nu framför, och som också har framförts i andra sammanhang.
            Det kommer att göras ytterligare analyser. Och det tror jag faktiskt
            att vi hinner med innan vi inför denna lag.
          </note>
          <note>
            Även om vi tar den tiden på oss, Kurt Ove
          </note>
          <note>
            Johansson, kommer vi att kunna visa att vi agerar snabbare än
            socialdemokraterna har lyckats med under många år när det gäller
            att skydda enskilda människors integritet i datasammanhang.
          </note>
          <note type="speaker">
            Anf. 149 KURT OVE JOHANSSON (s):
          </note>
          <note>
            Fru talman! Låt mig korrigera Stig Bertilsson på en punkt. Vi
            har nu i princip haft sex år av socialdemokratiskt styre sedan
            de borgerliga partierna lämnade ifrån sig regeringsmakten. Jag
            tror att jag vågar påstå att data- och offentlighetskommitténs
            fem betänkanden -- vars förslag regeringen i stort sett till punkt
            och pricka har genomfört, åtminstone de flesta av dem -- visar,
            som jag sade i mitt inledningsanförande, att den regering som
            nu har regeringsansvaret har ett stort intresse för datafrågor
            och en ambition att åstadkomma en bra datalag.
          </note>
          <note>
            Men jag tycker att Stig Bertilsson, som nu skall inleda sitt
            arbete i den nya utredningen, skall titta litet grand på vad den
            borgerliga regeringen åstadkom mellan 1976 och 1982. Jag är övertygad
            om att den studien, vid en jämförelse med vad socialdemokraterna
            har uträttat på dataområdet under samma tid, kommer att göra herr
            Bertilsson mycket besviken.
          </note>
          <note>
            Jag har ställt fyra frågor och det är beklagligt att han inte
            har lyckats klara ut en enda av dessa. Han vet tydligen inte vilka
            ekonomiska konsekvenser ett sådant här lagförslag skulle kunna
            få. Jag lovar
          </note>
          <note>
            Stig Bertilsson att jag, när vi börjar vårt utredningsarbete,
            skall visa på kostnadskonsekvenserna. Jag tror att Stig
          </note>
          <note>
            Bertilsson kommer att bli ganska färggrann i ansiktet när han
            ser konsekvenserna av detta.
          </note>
          <note>
            Ni föreslår ju en lagstiftning. Då kan man inte komma efteråt,
            sedan lagen är genomförd, och börja göra en massa konsekvensutredningar.
            I
          </note>
          <note>
            vanliga fall, i utskottet, brukar ni ständigt och högt skrika
            om nödvändigheten av konsekvensutredningar innan man antar ett
            lagförslag. Nu lanserar Stig Bertilsson helt plötsligt ett nytt
            sätt att tänka. Först skall vi anta ett lagförslag, sedan skall
            man göra konsekvensutredningar. Jag vågar säga att det verkligen
            är att börja i fel ände.
          </note>
          <note>
            När jag nu ser att Stig Bertilsson begär ordet igen, uppmanar
            jag honom att svara på mina fyra frågor.
          </note>
          <note>
            De är så centrala, att om man lägger fram ett lagförslag, borde
            man kunna svara på dessa fyra frågor som jag har ställt. Kan man
            inte det, tror jag att man gör klokast i att avstå från att begära
            ordet.
          </note>
          <note type="speaker">
            Anf. 150 STIG BERTILSSON (m):
          </note>
          <note>
            Fru talman! Kurt Ove Johansson vet mycket väl att jag inte här
            kan ge de detaljsvar som han efterlyser i debatten. Det har han
            nog alldeles klart för sig.
          </note>
          <note>
            Det tror jag faktiskt. Han vet att vi inte kan klara ut alla
            de konsekvenserna i just den här debatten.
          </note>
          <note>
            Däremot, Kurt Ove Johansson, hinner vi faktiskt studera konsekvenserna
            av våra förslag till lagstiftning innan det blir fråga om ett
            ikraftträdande. Där håller vi en konsekvent linje.
          </note>
          <note>
            Vi ser ingen anledning att ändra i det resonemanget, Kurt Ove
            Johansson.
          </note>
          <note type="speaker">
            Anf. 151 KURT OVE JOHANSSON (s):
          </note>
          <note>
            Fru talman! Det är precis det jag har sagt hela tiden. Jag har
            ställt frågor, men ni kan inte svara på frågorna. Jag vet naturligtvis
            varför. Anledningen är att man inte har gjort de konsekvensutredningar
            som man bör göra innan man bestämmer sig för att genomföra en
            lagstiftning.
          </note>
          <note>
            Men det som är intressant, fru talman, är att det lagförslag
            som Stig Bertilsson har pratat sig varm för har blivit totalt
            sönderskjutet av remissinstanserna. De tunga remissinstanserna,
            och datainspektionen är en av dem, har klart sagt ifrån att på
            grunden som förslaget nu vilar kan man inte anta ett särskilt
            lagförslag. Man vet inte ens hur en sådan här lag står i förhållande
            till datalagen. 6 §
          </note>
          <note>
            försvagas, 18 § försvagas, och Stig Bertilsson ler.
          </note>
          <note>
            Det kan man naturligtvis göra. Men detta är fruktansvärt allvarligt
            när man gör anspråk på att företräda ett parti som tillvaratar
            den personliga integriteten mer än något annat parti.
          </note>
          <note>
            Jag vill påstå att det är tvärtom. Slåss man för den här lagen
            försvagar man datalagen. Då slåss man inte för en bättre personlig
            integritet för den enskilda människan. Därför vill jag för min
            del avsluta den här debatten med att säga att slutintrycket kanske
            blir något annat. Om det finns någon skillnad mellan Stig Bertilsson
            och mig är det den skillnaden att socialdemokratin står på människornas
            sida, för en personlig integritet. Stig
          </note>
          <note>
            Bertilsson står för en politik som skulle försvaga datainspektionens
            möjligheter att tillvarata den enskilda människans intressen beträffande
            integriteten.
          </note>
          <note type="speaker">
            Anf. 152 STIG BERTILSSON (m):
          </note>
          <note>
            Fru talman! Kurt Ove Johansson har inte upptäckt att flera andra
            remissinstanser har varit positiva till vårt lagförslag. Det har
            inte varit någon förödande gemensam kritik. Det har också funnits
            positiva remissinstanser. Dessutom har vi sagt att vi accepterar
            och tycker att de förändringar som lagrådet efter sin granskning
            har föreslagit är rimliga. Det är det grundläggande i detta resonemang.
          </note>
          <note>
            När Kurt Ove Johansson sedan avslutar med att säga att moderaterna
            skulle vara det parti som i motsats till socialdemokraterna inte
            står på den enskildes sida när det gäller integriteten, överlåter
            jag faktiskt åt den intresserade allmänheten att själv bedöma
            detta.
          </note>
          <note type="speaker">
            Anf. 153 KURT OVE JOHANSSON (s):
          </note>
          <note>
            Fru talman! Snälla Stig Bertilsson, lagrådet förfinar lagtexten.
            Men lagrådets förslag, utifrån de förutsättningar som jag nu har
            anfört, gör inte saken ett dugg bättre. Lagrådet har inte gjort
            någon konsekvensutredning av hur det här lagförslaget ställer
            sig i förhållande till datalagen. Man har bara rättat till de
            lagtekniska brister som förelåg när ni gick till lagrådet med
            detta lagförslag. Men alla de brister som jag har pekat på, och
            jag skulle kunna peka på många fler, är fortfarande kvar.
          </note>
          <note>
            Begär gärna ordet igen, men svara då på de frågor som jag har
            ställt!
          </note>
          <note type="speaker">
            Anf. 154 STIG BERTILSSON (m):
          </note>
          <note>
            Fru talman! Jag konstaterar bara, avslutningsvis för min del,
            att anledningen till att vi är beredda att anta det här lagförslaget
            är att det finns sådana brister i den nuvarande lagstiftningen
            att en förändring måste komma till stånd. Det bortser
          </note>
          <note>
            Kurt Ove Johansson alldeles uppenbart ifrån.
          </note>
          <note type="speaker">
            Anf. 155 KURT OVE JOHANSSON (s):
          </note>
          <note>
            Fru talman! Det bortser inte Kurt Ove Johansson ifrån och det
            bortser inte den socialdemokratiska regerinen ifrån heller. Stig
            Bertilsson skall själv ingå i en utredning som har förberetts
            i två år.
          </note>
          <note>
            Skälet till denna utredning är att man skall förnya och göra
            en ordentlig datalag. Man har alltså inte förbisett någonting.
            Det Stig Bertilsson vill göra är att med sitt lagförslag försvaga
            den datalag som vi för närvarande har. I stället för att fortsätta
            att prata om lagförslaget borde Stig Bertilsson ta rättelse. När
            det har gått galet, skall man naturligtvis erkänna det, även om
            det svider i skinnet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 mars.)
          </note>
          <note>
            16 § Presstöd
          </note>
          <note>
            Föredrogs
          </note>
          <note>
            konstitutionsutskottets betänkande
          </note>
          <note>
            1990/91:KU29 Presstöd.
          </note>
          <note type="speaker">
            Anf. 156 HANS NYHAGE (m):
          </note>
          <note>
            Fru talman! Riksdagen beslutade förra våren att presstödet skall
            omfatta tre stödformer, nämligen driftstöd, utvecklingsstöd och
            distributionsstöd.
          </note>
          <note>
            Beslutet innebar bl.a. att driftstödet till hög- och medelfrekventa
            tidningar i fortsättningen skall grundas på upplaga, i stället
            för på pappersförbrukning, något som rimligen måste vara en bättre
            och riktigare metod att beräkna stödet. Nu gällande stödordning
            är endast inne på sitt andra tillämpningsår, varför anledning
            f.n. inte finns att vidta några förändringar i utformningen.
          </note>
          <note>
            Moderata samlingspartiet delar uppfattningen om att presstödet
            har en viktig uppgift att fylla när det gäller att motverka tidningsdöd
            och lokala monopolsituationer på tidningsområdet. Det är naturligtvis
            mycket angeläget att alternativa utbud tryggas på detta viktiga
            område. Vi anser att presstödet i icke oväsentlig grad hittills
            har uppnått sitt syfte.
          </note>
          <note>
            Vi moderater ställer oss alltså bakom de tre angivna stödformerna
            och medverkar således till att anslag skall utgå. Vi anser emellertid
            att det är nödvändigt att visa återhållsamhet, inte bara när det
            gäller kostnadsökningar utan också rörande nuvarande kostnader,
            på det här området precis som på alla andra områden, inte minst
            i en ansträngd ekonomi.
          </note>
          <note>
            Vi föreslår därför att anslaget till driftstödet skärs ned med
            20 % i jämförelse med det som föreslås i budgetpropositionen.
            Vi är övertygade om att denna besparing av statsanslaget kan göras,
            utan att syftet med stödet därför äventyras.
          </note>
          <note>
            Några besparingar beträffande utvecklingsstödet och distributionsstödet
            föreslår vi således inte. I
          </note>
          <note>
            sammanhanget vill jag erinra om vad vi i vår kommittémotion har
            anfört beträffande utvecklingsstödet, nämligen att det är angeläget
            att följa dess utveckling i relation till en återgång till en
            lånefond för pressinvesteringar.
          </note>
          <note>
            Fru talman! Ett enhälligt utskott föreslår -- och detta skall
            jämföras med budgetpropositionen -- ett par viktiga förändringar.
            Det gäller dels reglerna för utvecklingsstödet till dagspressen,
            dels utgivningen av taltidningar.
          </note>
          <note>
            Beträffande reglerna för utvecklingsstödet säger utskottet att
            stöd till gemensamma tryckeriinvesteringar skall kunna utgå om
            minst en av de samverkande tidningarna uppbär årligt driftsstöd.
            Detta innebär att även tidningar med begränsat driftsstöd skall
            kunna omfattas av utvecklingsstödet. Så är ju för närvarande inte
            fallet. Utskottet tillstyrker därmed en moderat motion.
          </note>
          <note>
            När det gäller stödet till taltidningar har regeringen föreslagit
            att utgivningen av 50 dagstidningar som taltidningar skall ses
            som ett slutmål för utbyggnaden i detta sammanhang. Utskottet
            vidhåller sitt tidigare ställningstagande, att 50
          </note>
          <note>
            taltidningar endast skall utgöra ett delmål och att utgivningen
            därför bör fortsätta. Vi anser att det behövs en fortsatt utveckling
            på detta synnerligen viktiga område.
          </note>
          <note>
            Fru talman! Med det anförda yrkar jag bifall till reservation
            nr 1, som moderaternas och folkpartiets representanter i utskottet
            har undertecknat.
          </note>
          <note type="speaker">
            Anf. 157 YLVA ANNERSTEDT (fp):
          </note>
          <note>
            Fru talman! Målet för presstödet skall vara att skapa bredd och
            mångfald, att ge läsarna valfrihet, att garantera en allsidig
            debatt och en fri opinionsbildning samt att förstärka och fördjupa
            den svenska demokratin.
          </note>
          <note>
            Om man sedan tittar på resultatet, måste man tyvärr konstatera
            att presstödet endast i begränsad omfattning har varit framgångsrikt
            när det gäller att förhindra informationsmonopol och en koncentration
            inom pressen.
          </note>
          <note>
            För hur har det blivit? Jo, av 0,5 miljarder kronor går hälften
            till tre tidningar. En tredjedel går till
          </note>
          <note>
            Malmö -- till tidningen Arbetet och till Skånska
          </note>
          <note>
            Dagbladet. 18 tidningar har en och samma ägare och får hälften
            av presstödet. Presstöd utgår till tidningar som har en hushållstäckning
            om både 75
          </note>
          <note>
            och 85 %.
          </note>
          <note>
            För att undvika missförstånd i den fortsatta debatten vill jag
            redan nu säga att vi har uttryckt oss slarvigt i vår motion när
            det gäller presstödets framtid, vilket kan ge upphov till feltolkningar.
            På något ställe talar vi om en total nedtrappning. Men vårt yrkande
            handlar alltså om en successiv nedtrappning, vilket framgår av
            hemställan. I ett första steg, anser vi, bör en nedskärning med
            20 %
          </note>
          <note>
            kunna göras. Detta skriver vi i reservation nr 1, som jag härmed
            yrkar bifall till.
          </note>
          <note>
            Det kan dock hända att presstödet också i sin nuvarande form
            helt skall förändras för att de syften skall kunna uppnås som
            jag har redovisat i inledningen. Det gäller ju att komma till
            rätta med de avarter som nu finns och att i stället stimulera
            till en sund press.
          </note>
          <note>
            För att få ett bra beslutsunderlag har vi begärt en konsekvensanalys.
            En sådan efterlystes också i direktiven till dagstidningskommittén
            och i remissvaren bl.a. av SPK. Men det har regeringen inte brytt
            sig om. Man är tydligen inte ett dugg intresserad av att skattebetalarnas
            pengar används så effektivt och rationellt som möjligt. Regeringen
            är bara intresserad av att med centerns hjälp få så mycket pengar
            som möjligt till den socialdemokratiska maktapparaten.
          </note>
          <note>
            Det är ju inte fråga om några fattiga nödlidande tidningsägare.
            Det socialdemokratiska partiet och
          </note>
          <note>
            LO äger hälften var av A-pressen -- ägare som mycket väl kunde
            ha tagit sitt ägaransvar och garanterat tidningarnas fortbestånd,
            om man nu var angelägen om att ge läsarnas valfrihet. På tio år
            har det tillsammans blivit inte mindre än 3 miljarder kronor till
            de här ägarna!
          </note>
          <note>
            Utformningen av presstödet har haft mycket långtgående strukturella
            effekter på dagstidningsbranschen, vilket tydligt framgår av en
            rapport som civilekonom Cecilia Stenshamn nyligen har lagt fram
            vid Näringslivets mediainstitut. Många tidningar har anpassat
            sig till rådande regler med det enda syftet att få så mycket som
            möjligt i bidrag.
          </note>
          <note>
            Ett av de allvarligaste felen med de olika bidragskonstruktionerna
            är att de har skapat ett kroniskt beroende och att de inte har
            något som helst incitament när det gäller att göra verksamheten
            lönsam. Med fog kan man påstå att presstödet, som detta hittills
            har varit konstruerat, gynnar olönsamma tidningar på bekostnad
            av effektivt skötta sådana. Tyvärr finns det ingenting som tyder
            på att den nya konstruktionen skulle ha en annan effekt.
          </note>
          <note>
            En annan märklig företeelse är bestämmelserna om driftsstöd för
            editioner -- dvs. när en specialupplaga av en tidning ges ut på
            annan ort. Hur detta stöd har hanterats har också uppmärksammats
            av dagstidningskommittén som skriver att specialdefinitionerna
            (av vad som betraktas som edition) har fått en sådan utformning
            att de i sin tur gett upphov till följdverkningar, vilka måste
            betraktas som tämligen tvivelaktiga.
          </note>
          <note>
            Vidare skriver kommittén att en strävan hos en tidningsledning
            att anpassa verksamheten efter presstödsreglernas utformning torde
            sålunda i flera fall ha lett till redaktionella dispositioner
            som knappast varit ett uttryck för en normal journalistisk materialvärdering
            utan i stället får hänföras till vederbörande tidnings behov av
            att uppnå en viss kvantitet ''eget stoff''.
          </note>
          <note>
            Ytterligare en allvarlig effekt är att presstödet fungerar som
            en bromskloss för en förändring och modernisering av tidningsproduktionen.
            En oerhört snabb modernisering och effektivisering kan följas
            i andra delar av världen. Men i Sverige har vi knappt kommit i
            gång i det avseendet.
          </note>
          <note>
            I den ekonomiska situation som vi nu befinner oss i och där nedskärningar
            görs på mycket angelägna områden är det, anser vi i folkpartiet
            liberalerna, utmanande att låta ett ineffektivt och kostnadsuppdrivande
            system fortsätta helt ograverat.
          </note>
          <note>
            Det finns alltså all anledning att ompröva nivån och utformningen
            beträffande presstödet, som skall stimulera till en klok hantering
            av våra skattepengar samt medverka till den teknikförändring som
            är nödvändig och till att målen -- det gäller då alltså att få
            bredd och mångfald, en allsidig debatt och en fri opinionsbildning
            -- kan uppnås. Man skall inte förledas att tro att demokratin
            blir bättre, mer utvecklad och fullödig, bara för att man med
            mer än
          </note>
          <note>
            10 kr. av våra skattepengar subventionerar varenda exemplar av
            en fådagarstidning.
          </note>
          <note>
            Jag skulle vilja fråga Kurt Ove Johansson om han verkligen tycker
            att det är riktigt att hälften av presstödet skall gå till tre
            tidningar. Garanteras en mångfald när en tredjedel av presstödet
            går till två tidningar i Malmö? Och garanteras medborgarna verkligen
            en allsidig debatt och en fri opinionsbildning när 18 tidningar
            har en och samma ägare och får hälften av presstödet?
          </note>
          <note>
            Fru talman! Som framgår av det aktuella betänkandet reserverar
            vi oss till förmån för en uppräkning av stödet till lättläst litteratur.
            Jag yrkar således bifall också till reservation nr 4.
          </note>
          <note type="speaker">
            Anf. 158 BO HAMMAR (v):
          </note>
          <note>
            Fru talman! Jag yrkar bifall till reservationerna 3
          </note>
          <note>
            och 4 samt i övrigt till utskottets hemställan i betänkandet.
          </note>
          <note>
            Jag måste säga att jag inte kunde låta bli att skratta när jag
            hörde Ylva Annerstedt. Äntligen har jag fått en förklaring till
            den språkliga innovationen
          </note>
          <note>
            ''totalt nedtrappning'' och till vad den betyder när det gäller
            presstödet. På två eller tre utskottsmöten har jag försökt att
            få en förklaring från folkpartiet till vad detta med en total
            nedtrappning av presstödet egentligen innebär. Är det en folkpartistisk
            synonym till ''ett avskaffande av presstödet''? Först i dag har
            jag alltså fått ett svar på den frågan. Ylva Annerstedt har ju
            nu upptäckt att man har använt sig av en felaktig formulering.
          </note>
          <note>
            Det är inte en total nedtrappning som avses, utan man avser en
            successiv nedtrappning. Jag har, som sagt, frågat på flera utskottsmöten
            vad som menas.
          </note>
          <note>
            Jag har sagt att det skall framgå av betänkandet om man menar
            att det skall vara ett avskaffande.
          </note>
          <note>
            Jag vet inte om det handlar om folkpartiets lättvindiga sätt
            att behandla svenska språket eller om det handlar om ett vittnesmål
            om folkpartiets totala okunnighet om presspolitiska frågor. Jag
            tycker att det senare skulle vara mera illavarslande.
          </note>
          <note>
            Men jag misstänker att det förhåller sig på det sättet. I folkpartiet
            vet man ju inte riktigt vad det är man talar om när det gäller
            presstödsfrågor.
          </note>
          <note>
            Ylva Annerstedt säger t.ex. att det finns ett slags parallellitet
            när det gäller å ena sidan de tidningar som är effektivt skötta
            och som inte uppbär presstöd -- icke presstödsberoende tidningar
            är alltså effektiva -- och å andra sidan presstödstidningar, som
            är ineffektiva. Det finns ingen sådan koppling, tvärtom. Det är
            ofta så, att mycket vinstrika tidningar som tjänar stora pengar,
            inte alls drivs effektivt. Det är monopoltidningar som kan kosta
            på sig en ganska orationell drift och inte alls har tagit till
            vara den moderna tekniken. Å
          </note>
          <note>
            andra sidan finns det tidningar som uppbär presstöd och har det
            svårt men som har använt presstödet för att i hög grad effektivisera
            sin verksamhet. Det finns över huvud taget ingen sådan koppling
            som folkpartiet här talar om.
          </note>
          <note>
            Fru talman! Den svenska pressen befinner sig nu i sin kanske
            djupaste kris på många år. Det är många tidningar ligger nu illa
            till. Det gäller många A-
          </note>
          <note>
            presstidningar men även en hel rad borgliga tidningar, bl.a.
            Svenska Dagbladet. En orsak är den katastrofala annonskonjukturen,
            som har inneburit mycket stora inkomstminskningar under det senaste
            året.
          </note>
          <note>
            Jag råkade häromdagen träffa Svenska Dagbladets chefredaktör,
            Bertil Torekull, som berättade för mig vilka problem Svenska Dagbladet
            har med enorma bortfall av annonsintäkter. Det gäller för övrigt
            Dagens Nyheter men Svenska Dagbladet är naturligtvis mera sårbart.
          </note>
          <note>
            Många tidningar är i dag verkligen på fallrepet.
          </note>
          <note>
            Hans Nyhage, skulle ni moderater få igenom ert förslag -- det
            vet ni att ni inte får; det är ett förslag som Gustaf von Platen
            på Svenska Dagbladet och många andra har bl.a. polemiserat mot
            -- kommer
          </note>
          <note>
            Svenska Dagbladet att dö. Jag fruktar att Svenska
          </note>
          <note>
            Dagbladet ändå befinner sig i en mycket svår situation och jag
            är rädd för att tidningen inte kommer att klara sig. Jag hoppas
            att den kommer att klara sig, för jag vill ha en mångfald av röster
            i den svenska pressen.
          </note>
          <note>
            Ni kommer med en mängd lättvindiga förslag som kommer att få
            allvarliga konsekvenser för mångfalden och öppenheten i den svenska
            pressen.
          </note>
          <note>
            Ni gör det dessutom i en situation när vi kommer att införa TV-reklam.
            Vi har redan TV-reklam från rymden som i hög grad påverkar tidningspressen.
          </note>
          <note>
            Till detta skall alltså läggas den katastofala annonskonjunkturen.
            Som bekant lever tidningarna i hög grad på annonser. I detta läge
            kommer ni helt mekaniskt dragande med en minskning på 20 %.
          </note>
          <note>
            Mina vänner, ni vet inte vad ni talar om, hoppas jag. Eller också
            vet ni vad ni talar om, och då är jag rädd, för då tar ni medvetet
            en likriktning och en ytterligare monopolisering av den svenska
            pressen.
          </note>
          <note>
            Det vill jag inte vara med om.
          </note>
          <note type="speaker">
            Anf. 159 HANS LEGHAMMAR (mp):
          </note>
          <note>
            Fru talman! I likhet med Bo Hammar tycker jag att presstödet
            är mycket viktigt och centralt för den svenska opinionsbildningen.
            Utan mångfald i pressen och utan möjligheter att i olika organ
            kunna uttrycka sin vilja oavsett om man tillhör en grön, röd eller
            blå rörelse, befarar tryckfriheten och opinionsbildningen att
            beskäras ordentligt.
          </note>
          <note>
            Det är däremot inte utan smärta som vi från det gröna hållet
            gör våra budgetar, där vi tar med de stora belopp som det här
            handlar om. Vi tycker dock att det är oerhört viktigt och centralt
            att tillskjuta pengar för att få en vitalisering av debatten.
            Dessvärre står väl inte alla tidningar för detta. Men den mångfald
            som ändå finns i intresseinriktningar i tidningar gör att vi tycker
            att det är viktigt att stödja detta. Skulle man dra undan möjligheterna,
            som folkpartiet och moderaterna nu med raska tag försöker göra,
            är vi rädda för att den fria opinionsbildningen det ännu kommer
            att få svårare än i dag.
          </note>
          <note>
            Man kan inte låta bli att förvånas över det flummiga språkbruk
            som folkpartiet använder sig av i sina motioner. Man vet tydligen
            inte själv vad man menar med successiv eller total avtrappning.
            Det är emellertid skönt att vi har fått ett besked i dag, eftersom
            vi inte har kunnat få det under utskottssammanträdena. Det kan
            vara bra att man vet vad man talar om i sina egna motioner och
            att man kan förklara det när det ställs raka frågor i utskottet.
            Det var ännu mer oroväckande i de diskussioner vi hade i utskottet,
            än vad vi har fått reda på i dag av Ylva Annerstedt.
          </note>
          <note>
            Jag vill ta upp en punkt som ingen har nämnt här, nämligen den
            förändring som utskottet har gjort när det gäller taltidningar.
            Regeringen har i propositionen gått ifrån utskottets tidigare
            fastställda linjer. Vi rättade till detta i full enighet i utskottet,
            och jag ser med tillfredsställelse att så har gjorts.
          </note>
          <note>
            Fru talman! Jag vill yrka bifall till reservation nr 4.
          </note>
          <note>
            Den handlar om en uppräkning av stödet till lättläst litteratur
            och LL-stiftelsen, som jag tycker är mycket viktig och central
            för att även de som har svårt att läsa och är förståndshandikappade
            får del av det tryckta ordet och kan följa med i debatten och
            utvecklingen i det svenska samhället eller världssamhället över
            huvud taget.
          </note>
          <note type="speaker">
            Anf. 160 KURT OVE JOHANSSON (s):
          </note>
          <note>
            Fru talman! Svenskarna är ett läsande folk. Sverige tillhör de
            fyra länder i världen där man läser mest tidningar. Läsundersökningar
            som gjorts visar att nio av tio svenskar regelbundet läser en
            dagstidning ungefär en halv timme varje dag. Det är faktiskt en
            siffra som stått sig genom åren.
          </note>
          <note>
            Det är också mycket intressant att kunna konstatera att våra
            dagliga tidningar trots ökad konkurrens från andra medier har
            lyckats med att hålla sina ställningar. Uvecklingen av främst
            nya etermedia har hittills inte nämnvärt rubbat dagspressens positioner
            på läsarmarknaden. Att det förhåller sig så beror naturligtvis
            på att vi i
          </note>
          <note>
            Sverige sedan många år har ett väl fungerande statligt stöd till
            pressen.
          </note>
          <note>
            Låt oss därför än en gång slå fast att våra dagstidningar alltjämt
            är det centrala mediet för den debatt som håller demokratin levande.
            Det var därför med stor tillfredsställesle som vi konstaterade
            att en betydande majoritet här i riksdagen för ungefär ett år
            sedan ställde sig bakom regeringens presspolitiska proposition,
            som byggde på dagstidningskommitténs förslag. Där finns ett nytänkande,
            Ylva Annerstedt, som syftar till att göra det möjligt för svensk
            press att utvecklas i ett samhälle med hårdnande mediakonkurrens.
          </note>
          <note>
            Syftet med statens insatser på mediaområdet är att värna om våra
            grundläggande demokratiska friheter, främst informations-, åsikts-
            och yttrandefriheterna. Mångfalden inom dagspressen är en omistlig
            del av detta.
          </note>
          <note>
            Tyvärr finns det de som inte vill värna dessa grundläggande friheter
            fullt ut. Moderaterna och numera också folkpartiet tillhör dem.
            För moderaterna är mångfalden inom dagspressen stötande, om man
            skall tro vad de själva skriver.
          </note>
          <note>
            Att moderaterna tycker så är inte häpnadsväckande. De har sedan
            länge hävdat den uppfattningen.
          </note>
          <note>
            Häpnadsväckande, Ylva Annerstedt, är däremot folkpartiets, sedan
            ett år tillbaka, totalt förändrade synen på presstödet. Med hull
            och hår och mer därtill har folkpartiet svalt moderaternas reaktionära
            presspolitiska syn. I folkpartiets
          </note>
          <note>
            Sverige har pressens mångfald inte längre någon tyngd.
          </note>
          <note>
            Vem hade kunnat tro att folkpartiet liberalerna så snabbt skulle
            sälla sig till det fria ordets dödgrävare?
          </note>
          <note>
            Många tidningar, underströk Bo Hammar, kämpar i dag med stora
            ekonomiska problem. Bottnen har gått ur annonsmarknaden. Januari
            månad ble ven svart månad för dagspressen. Annonsraset fortsatte.
            Med en volymminskning på nära nog 15
          </note>
          <note>
            spaltkilometer blir inkomstbortfallet hisnande.
          </note>
          <note>
            Att som folkpartiet och moderaterna lägga ytterliggare sten på
            börda genom att skära ned driftsstödet med 20 % som en första
            etapp, skulle vara rena dödsstöten för många betydande tidningar
            och pressröster i demokratins tjänst.
          </note>
          <note>
            Tillsammans står folkpartiet och moderaterna för en ansvarslös
            presspolitik. Så tycker numera också många av era partivänner
            ute i samhället som har stor kunskap om pressens betydelse i ett
            demokratiskt samhälle.
          </note>
          <note>
            Många anser att presstödsdebatten är vulgär i många hänseenden.
            Jag delar den uppfattningen.
          </note>
          <note>
            Folkpartiet har faktiskt med sin partimotion lyckats bäst med
            att göra denna vulgärdebatt till sin.
          </note>
          <note>
            Påståenden -- som Ylva Annerstedt var inne på --
          </note>
          <note>
            om att presstödet snedvrider konkurrensen saknar täckning.
          </note>
          <note>
            Det selektiva stödet, dvs. driftsstödet, utgör endast några få
            procent av dagspressens samlade intäkter.
          </note>
          <note>
            Sakligt sett kan det därför inte hävdas att konkurrensen därigenom
            snedvridits.
          </note>
          <note>
            Att som folkpartiet gör i sin motion hävda att dagspressens mångfald
            inte skulle vara lika viktig när vi har så mycket växande mediautbud
            i form av radio, kabel- och satellit-TV m.m. tillhör inte heller
            en seriös debatt.
          </note>
          <note>
            Skulle man tillämpa de förslag som folkpartiet har lagt fram
            i sin motion skulle det få oerhörda negativa konsekvenser. Det
            finns, Ylva
          </note>
          <note>
            Annerstedt, en person med stor kunskap i pressfrågor. Den personen
            har beskrivit den situation som skulle uppstå därest er partipolitik
            skulle bli gällande. Den mannen heter Gustaf von
          </note>
          <note>
            Platen. Det är inte vilken person som helst. Det är en f.d. chefredaktör
            på Svenska Dagbladet men en mycket kunnig person i pressfrågor.
            Han skriver så här, och det skulle kunna bli scenariet av folkpartiets
            presspolitik. Jag citerar Gustaf von
          </note>
          <note>
            Platen:
          </note>
          <note>
            ''Stockholm med bara DN till frukostbrickan, med
          </note>
          <note>
            Svante Nycander som politisk rikstyckare, Arne
          </note>
          <note>
            Ruth som kulturgeneral -- styrd av ingen utom vänstergänget på
            den ena sidan -- och Sven-Ivan
          </note>
          <note>
            Sundqvist som marmeladfrallans ende börs- och företagsanalytiker,
            läst av alla, betvivlad av mången, emotsagd av ingen, detta är
            för många en mardröm.'' Det är så sant som det är sagt.
          </note>
          <note>
            Det som för Gustaf von Platen är en mardröm är för folkpartiet
            liberalerna en politisk målsättning.
          </note>
          <note>
            Borde inte detta mana till eftertanke och en omprövning av folkpartiets
            presspolitiska linje,
          </note>
          <note>
            Ylva Annerstedt?
          </note>
          <note>
            Jag skall inte begära som jag gjorde i den tidigare debatten
            att Ylva Annerstedt skall svara på den frågan i dag. Begrunda
            den i stället och ge mig ett genomtänkt svar när vi möts i en
            presspolitisk debatt nästa gång!
          </note>
          <note>
            En annan myt som Ylva Annerstedt var inne på är myten om tidningar
            som växer fast i sitt presstöd och inte produceras rationellt.
            Den myten kan också avlivas. Jag kan försäkra Ylva Annerstedt
            att de undersökningar som gjorts under 80-talet visar att myten
            just är en myt och saknar substans. Jag skall gärna se till att
            Ylva Annerstedt får ta del av dessa undersökningar.
          </note>
          <note>
            Moderaterna finner i sin motion det stötande att man i dagens
            ekonomiska situation inte sparar på presstödet. Sett från den
            utgångspunkten framstår det som mycket egendomligt att man inte
            angriper den verkligt stora stödkakan till pressen. Värdet av
            momsbefrielsen och annonsreduktionen -- och nu tycker jag att
            Ylva Annerstedt alltså skall lyssna --
          </note>
          <note>
            var drygt 1 500 milj.kr. 1989. Det paradoxala: ju mera marknadsintäkter
            ju mera subvention.
          </note>
          <note>
            Varför föreslår inte folkpartiet och moderaterna i sin huggsexa
            om miljonerna till dagstidningarna att göra ingreppen på den stora
            kakan som jag talade om? Här finns ju minst tre gånger så stort
            utrymme för sparnit. Det skulle kunna göras utan att mångfalden
            inom dagspressen blir lidande.
          </note>
          <note>
            Att ta ett stadigt spargrepp i det stöd som ger
          </note>
          <note>
            Dagens Nyheter och Expressen och några rika moderata tidningar
            många sköna miljoner vore väl inte så farligt. Dagens Nyheter
            dör inte av att mista några miljoner.
          </note>
          <note>
            Vi kanske skulle kunna ena oss här redan i kväll,
          </note>
          <note>
            Hans Nyhage, jag och Ylva Annerstedt, om att de förstatidningar
            som inte behöver ekonomiskt stöd skall slippa momsbefrielse och
            annonsskattereduktion. Detta för att leva upp till moderaternas
            motionskrav om att det måste anses som stötande i dagens samhällsekonomiska
            läge att några besparingar här inte sker.
          </note>
          <note>
            Min fråga till moderaterna och folkpartiet blir därför: Är ni
            beredda i en framtid att pröva sådana åtgärder? Då skall jag gärna
            ställa upp.
          </note>
          <note>
            Regeringens proposition förra året som byggde på dagstidningskommitténs
            betänkande innefattade ett nytänkande inom presstödet som kan
            vidareutvecklas. Mycket återstår att göra för att effektivisera
            tidningarnas produktion. Dagspressen har det mesta ogjort, det
            kan jag hålla med om, åtminstone när det gäller rationell arbetsorganisation.
          </note>
          <note>
            Presstödet har från första början stått på en solid politisk
            grund. Förhoppningsvis kommer höstens val inte att ändra på detta.
            Samhället behöver en livskraftig dagspress och dagspressen behöver
            samhällets stöd. Ett väl fungerande presstöd är en garanti för
            mångfald och ett värn för demokratin.
          </note>
          <note>
            Det är värden som vi skall slå vakt om. Vi socialdemokrater kommer
            att göra det med all den kraft som vi förmår.
          </note>
          <note type="speaker">
            Anf. 161 HANS NYHAGE (m):
          </note>
          <note>
            Herr talman! Kurt Ove Johansson tar till brösttoner i den ena
            debatten efter den andra här i kväll betonande sin egen förträfflighet
            och andras eländiga dålighet.
          </note>
          <note>
            Det finns ett ord som heter ödmjukhet, Kurt Ove
          </note>
          <note>
            Johansson.
          </note>
          <note>
            Kurt Ove Johansson har uppenbarligen inte läst vår motion. Han
            har uppenbarligen inte tagit del av vårt ställningstagande i konstitutionsutskottet.
            Han har heller inte lyssnat på vad jag sade i mitt anförande för
            en stund sedan. På annat sätt kan man inte tolka hans utfall mot
            oss moderater.
          </note>
          <note>
            Vi har gått med på, utan förändringar, anslaget till distributionsstöd
            och anslaget till utvecklingsstöd. Vi har gått med på 360 milj.kr.
            av föreslagna 440 milj.kr. till driftsstödet. De ca 80
          </note>
          <note>
            milj.kr. som vi sparar betyder total död för allt vad press heter
            om man skall tolka Kurt Ove
          </note>
          <note>
            Johansson. Det är just de sista 80 miljonerna som betyder allt.
            De tidigare 360 miljonerna betyder inte någonting i sammanhanget.
            Begriper inte Kurt
          </note>
          <note>
            Ove Johansson själv hur ihåligt det resonemang som han för är?
          </note>
          <note>
            Vi har klart och tydligt markerat att vi ställer oss bakom stödet
            till pressen och vi har också tagit ställning till att anslag
            skall utgått till pressen, men vi har i ett kärvt ekonomiskt läge
            ansett att det var nödvändigt att spara även på detta område,
            liksom på alla andra områden.
          </note>
          <note>
            Jag kanske kan tillåta mig att jämföra med skallet från Kurt
            Ove Johansson och socialdemokraterna när det gällde anslaget till
            knattefotbollen för några år sedan. Det innebar en besparing på
            50 milj.kr.
          </note>
          <note>
            Nu drabbas hela idrotten av Kurt Ove Johansson och hans parti
            med besparingar på 500 milj.kr.
          </note>
          <note>
            Jag tycker att man skall var litet försiktig innan man på detta
            sätt tar till brösttoner som Kurt Ove
          </note>
          <note>
            Johansson har gjort i kväll. Försök att förklara varför 360 milj.kr.
            inte betyder någonting, men 440
          </note>
          <note>
            milj.kr. betyder allt.
          </note>
          <note type="speaker">
            Anf. 162 YLVA ANNERSTEDT (fp):
          </note>
          <note>
            Herr talman! Kurt Ove Johansson sade att syftet med presstödet
            är att värna om vår yttrandefrihet och att mångfalden är en omistlig
            del av vår demokrati. Jag instämmer helt och fullt med Kurt
          </note>
          <note>
            Ove Johansson.
          </note>
          <note>
            Jag tycker att det presstöd som vi skall ha skall främja just
            dessa mål. Problemen, Kurt Ove
          </note>
          <note>
            Johansson, är att detta icke är fallet i dag. Hälften av de 500
            miljonerna går till tre tidningar och en tredjedel går till Malmö.
            Det här är väl inte någon mångfald och en fri debatt och opinionsbildning?
          </note>
          <note>
            Vi menar att presstödet får se annorlunda ut om det skall uppfylla
            de mål som var avsikten från början.
          </note>
          <note>
            Konkurrensen har inte snedvridits, säger Kurt Ove
          </note>
          <note>
            Johansson vidare. Visst har den det. Det finns ett antal rapporter
            som visar detta. Jag citerade ett par av dem. Jag rekommenderar
            Kurt Ove Johansson att läsa rapporterna.
          </note>
          <note>
            Det är också en myt, säger Kurt Ove Johansson, att tidningarnas
            teknikutveckling skulle ha bromsats upp på grund av presstödet.
            Men det är inte sant.
          </note>
          <note>
            I Sverige går teknikutvecklingen på detta område långsammare
            än på de flesta andra håll, och det beror på utformningen av det
            presstöd som vi har.
          </note>
          <note>
            Detta säger också företrädare för branschen.
          </note>
          <note>
            Kurt-Ove Johansson var själv med på Gotland för ungefär ett år
            sedan, när företrädare för de tidningar vi besökte sade just det.
            En av dem sade så här: ''Tidningsbranchen i Sverige har varit
            sämre än i andra länder när det gäller att utnyttja den nya teknikens
            rationaliseringsvinster. Möjligen kan det bero på att det inte
            har varit nödvändigt på grund av det generösa presstödet att ständigt
            bevaka sina kostnader och ta till vara teknisk utveckling.'' Det
            här redovisas också i det flertal rapporter som är gjorda på området.
          </note>
          <note>
            Det är symptomatiskt också att Kurt-Ove
          </note>
          <note>
            Johansson höjer rösten när det gäller att försöka förklara bort
            det faktum att den socialdemokratiska pressen får en så stor del
            av det presstöd som vi har. Han svarade inte på en enda av de
            frågor jag ställde. Tycker Kurt-Ove Johansson att det är riktigt
            att tre tidningar skall ha halva presstödet? Tycker Kurt-Ove Johansson
            att mångfalden garanteras, när en tredjedel av presstödet går
            till två tidningar i Malmö?
          </note>
          <note type="speaker">
            Anf. 163 BO HAMMAR (v):
          </note>
          <note>
            Fru talman! Låt mig direkt kontra med en fråga till
          </note>
          <note>
            Ylva Annerstedt när det gäller de tre storstadsområdena.
          </note>
          <note>
            I Göteborg har vi en situation där familjen Hjörne är ensam ägare
            av dagspressen, allt annat är dött och utslaget. Vill Ylva Annerstedt
            ha en situation där familjen Wahlgren är ensam i Malmö och familjen
            Bonnier är ensam i Stockholm? Det är ju den situationen ni försöker
            provocera fram med era förslag. Det blir effekten av förslagen.
          </note>
          <note>
            Sedan kan man diskutera spridningen av presstödet, men de tre
            storstadsområdena är ur opinionsbildningssynpunkt väldigt viktiga.
            Ett område är redan överlämnat till en enda familj.
          </note>
          <note>
            Ylva Annerstedt tycker att också Storstockholm och Stormalmö
            skall överlämnas till varsin familj.
          </note>
          <note>
            Jag är inte överens med henne om det, och jag kan icke förstå
            att hennes inställning är ett uttryck för liberal öppenhet och
            liberal mångfald.
          </note>
          <note>
            Sedan vill jag ställa en fråga till Hans Nyhage. Han säger att
            distributionsstödet rör vi inte -- 80
          </note>
          <note>
            miljoner tror jag att det är. Nej, tacka för det!
          </note>
          <note>
            Distributionsstödet tillfaller ju i allt väsentligt de stora
            och rika tidningarna. Leijonparten av det stödet går inte till
            de tidningar som går med underskott, de svaga tidningarna. Leijonparten
            går till de rika tidningarna -- Dagens Nyheter, en rad förstatidningar.
          </note>
          <note>
            Det är väl rätt naturligt att till de rika må vara givet och
            av de fattiga må tagas. Det är en gammal moderat paroll.
          </note>
          <note type="speaker">
            Anf. 164 KURT OVE JOHANSSON(s):
          </note>
          <note>
            Fru talman! Hans Nyhage frågade om jag har läst moderaternas
            motion. Ja, det har jag naturligtvis gjort. Det är därför jag
            är så fruktansvärt upprörd.
          </note>
          <note>
            Jag vet ju att bottnen har gått ur annonsmarknaden och att tidningarna
            har förlorat en väldig massa av sina inkomster. Att i det läget
            ytterligare lägga sten på börda med en 20 % neddragning av presstödet
            är att ta död på de tidningar som har det svårast i samhället.
          </note>
          <note>
            Sedan har jag sagt till Hans Nyhage att visst är jag beredd att
            diskutera besparingar. Men varför kan vi inte då diskutera besparingar
            där det är lättast att göra dem utan att det drabbar mångfalden?
            Som jag sade i mitt inledningsanförande, tillfördes tidningarna
            år 1989 genom befrielsen från moms och lättnaden på annonssidan
            ungefär 1 500 milj.
          </note>
          <note>
            kr. Det är tre gånger mer än det belopp som själva presstödet
            utgör i propositionen.
          </note>
          <note>
            Varför inte gå med på mitt förslag? Låt oss pröva tanken om vi
            inte borde ge oss på den stora kakan på 1 500 milj. kr., något
            som i och för sig naturligtvis kommer att drabba tidningar som
          </note>
          <note>
            Expressen, Dagens Nyheter och en del rika moderata tidningar
            men inte skulle drabba de tidningar som vi vill ha kvar för åsiktsfrihetens
            och mångfaldens skull. Det är ju det som är den principiella skillnaden
            i jämförelse med den nedskärning som ni nu föreslår.
          </note>
          <note>
            Ylva Annerstedt vill ha svar på den fråga hon ställde om presstödet
            och de tre tidningarna. Jag tror att jag skulle kunna ge Ylva
            Annerstedt ett bra svar som hon kunde fundera över i sin studerkammare.
            Hur mycket får Dagens Nyhter av de 1 500 miljoner som jag pratar
            om? Jo, 1989 fick
          </note>
          <note>
            Dagens Nyhter 198 milj. kr. som en direkt subvention från samhällets
            sida. Expressen fick samma år 181 milj. kr.
          </note>
          <note>
            Lägger man ihop det här, innebär det att Dagens
          </note>
          <note>
            Nyheter och Expressen tillsammans fick 380 milj.
          </note>
          <note>
            kr. Det skall jämföras med att A-pressgruppens 20
          </note>
          <note>
            tidningar erhöll ett direkt presstöd på 370 miljoner, alltså
            10 milj. kr. mindre. Är inte detta någonting att betänka, Ylva
            Annerstedt?
          </note>
          <note type="speaker">
            Anf. 165 HANS NYHAGE (m):
          </note>
          <note>
            Fru talman! Jag är alldeles på det klara med att
          </note>
          <note>
            Kurt Ove Johansson inte kan tänka sig att göra besparingar, vare
            sig på det här området eller på andra områden. Det är typisk socialistisk
            politik.
          </note>
          <note>
            Hade vi haft en ordentlig ekonomisk politik under de senaste
            åtta eller snart nio åren och inte den eländiga tredje vägens
            ekonomiska politik, hade förutsättningarna för alla företag, inkl.
          </note>
          <note>
            tidningsföretagen, varit helt andra än vad de är i dag.
          </note>
          <note>
            Kurt Ove Johansson vill också ändra på tidningarnas reklamskatteregler.
            Han vill med andra ord straffa de tidningsföretag som lyckas sälja
            annonser. Om man skulle genomföra de ändringar som Kurt Ove Johansson
            vill ha, skulle det dessutom bli ett krångel och kineseri utan
            motstycke. Kurt Ove Johansson vill, förmodar jag, höja reklamskatten
            från nuvarande 4 till 10--11 %.
          </note>
          <note>
            Han vill ta bort fribeloppet. Reklamskatten har redan höjts en
            gång från 3 till 4 %.
          </note>
          <note>
            Att Kurt Ove Johansson är inne på skattehöjningar är alldeles
            uppenbart, men om han inbillar sig att skattehöjningar löser landets
            inkl. tidningarnas ekonomiska problem, då är Kurt Ove Johansson
            mer ute och reser än vad man kunde ana.
          </note>
          <note type="speaker">
            Anf. 166 YLVA ANNERSTEDT (fp):
          </note>
          <note>
            Fru talman! Kurt Ove Johansson anstränger sig hela tiden att
            tala om andra tidningar än om dem som står socialdemokraterna
            nära, och det må vara honom obetaget att göra det. Men det är
            ju ändå så att på tio år har det slussats mer än 3 miljarder kronor
            till de socialdemokratiska tidningarna.
          </note>
          <note>
            Jag skulle vilja fråga Kurt Ove Johansson, om han inte någon
            gång har ställt sig frågan varför det går så dåligt för de socialdemokratiska
            tidningarna.
          </note>
          <note>
            Det måste ju finnas ett skäl till att folk väljer att köpa och
            läsa de andra tidningarna på orten än de socialdemokratiskt styrda
            tidningarna. På många orter har socialdemokraterna den politiska
            makten.
          </note>
          <note>
            Det bör alltså finnas en majoritet av socialdemokrater på de
            orterna. Varför köper de inte de socialdemokratiska tidningarna?
          </note>
          <note type="speaker">
            Anf. 167 KURT OVE JOHANSSON (s):
          </note>
          <note>
            Fru talman! Jag utgår ifrån att ingen som har lyssnat på den
            här debatten kan påstå att jag har pratat bara om socialdemokratiska
            tidningar. Jag har stått här som talesman för alla de tidningar
            i samhället som behöver presstöd för att kunna överleva, därför
            att de gör ett arbete i demokratins tjänst.
          </note>
          <note>
            Jag slåss ju lika mycket för Svenska Dagbladet, som får 50 milj.kr.
            varje år, som för andra tidningar som behöver presstöd för att
            kunna överleva. Så den beskyllningen kan inte Ylva Annerstedt
            fortsätta med.
          </note>
          <note>
            Sedan säger Hans Nyhage att jag bara pratar om skattehöjningar
            och aldrig kan tänka mig att spara.
          </note>
          <note>
            Men jag har sagt till Nyhage två gånger att jag är beredd att
            ta upp en diskussion med er om hur vi skall kunna spara. Men då
            skall vi spara där det är lättast att spara utan att det drabbar
            mångfalden.
          </note>
          <note>
            Då skall man naturligtvis ge sig på det område där det finns
            tre gånger så stora möjligheter att spara, nämligen de 1 500 miljonerna
            som jag talade om förut.
          </note>
          <note>
            Det som jag tycker är egendomligt, fru talman, är att Hans Nyhage
            och Ylva Annerstedt reagerar därför att 20 stycken A-presstidningar
            som behöver det får 370 milj.kr. i presstöd. Men att två tidningar,
          </note>
          <note>
            Dagens Nyheter och Expressen, får samhällssubventioner med 10
            miljoner mer, trots att de ekonomiskt går bra och med vinst, det
            är väl ingenting, tycker Ylva Annerstedt.
          </note>
          <note>
            Det vore väl ändå rimligt, om man begriper någonting om mångfald
            och tidningar, att ta min utsträckta hand och diskutera de 1 500
            miljonerna.
          </note>
          <note type="speaker">
            Anf. 168 OLLE SVENSSON (s):
          </note>
          <note>
            Fru talman! Detta är sista gången jag har tillfälle att delta
            i en debatt om presstödet. Jag har deltagit i denna debatt i årtionden.
            Jag har också deltagit i det utredningsarbete som har föregått
            presstödet och dess införande.
          </note>
          <note>
            Låt mig säga att jag tycker att vi har anledning att vara stolta
            över den massmediepolitik som vi står för här i Sverige. För det
            första innebär den att vi slår vakt om den redaktionella friheten.
            I det fallet skyddar vi tidningarna mot staten och statens ingripanden,
            något som man har oerhört tråkiga erfarenheter av i auktoritära
            länder. Det är mycket positivt att vi har en så liberal tryckfrihetslagstiftning.
            Jag är stolt över att vi detta år också skall besluta om en ny
            yttrandefrihetsgrundlag.
          </note>
          <note>
            Men det är också oerhört positivt -- detta vill jag starkt betona
            -- att staten ställer sig på läsarnas sida och ökar tidningsläsarnas
            frihet att välja tidning.
          </note>
          <note>
            Jag vill säga till Ylva Annerstedt att de lågtäckningstidningar
            som får presstöd kämpar på en marknad, öppet mot förstatidningarna.
            Den som t.ex. i den här staden köper Svenska Dagbladet har gjort
            det i ett fritt val mellan t.ex. Dagens
          </note>
          <note>
            Nyheter och Svenska Dagbladet. Staten ställer sig då på den läsarens
            sida, när man utformar presstödet så att denna valfrihet bevaras.
          </note>
          <note>
            Tidningarna arbetar på två marknader, på läsarnas marknad och
            på annonsmarknaden. Det skall inte vara annonsörerna som skall
            strypa möjligheterna för läsarna att ha ett fritt val. Jag tycker
            att det är oerhört viktigt att Sverige, Norge och Finland, i motsats
            till många andra länder, med en sådan presspolitik har kunnat
            uppehålla en mångfald.
          </note>
          <note>
            Jag har själv varit med om att utforma denna politik, och jag
            vill än en gång betona mångfaldens betydelse för demokratins funktioner.
            Vilka funktioner handlar det då om och varför är det så viktigt
            med mångfald? Jo, för det första därför att det är viktigt att
            vi har tidningar som förmedlar nyheter på ett allsidigt sätt.
            För det andra är det viktigt att vi har tidningar som kommenterar
            det politiska skeendet. För det tredje är det viktigt att vi har
            tidningar som är gårdvarar, som har en
          </note>
          <note>
            ''watch dog''-uppgift, en kritisk granskande uppgift i det demokratiska
            samhället. Slutligen är det viktigt att vi har tidningar som svarar
            för funktionen att förmedla kontakter mellan grupper i det demokratiska
            samhället. Därför tycker jag att det är fel när man säger att
            det skall bli ett slut på den presspolitiken som har byggts upp
            här i Sverige. Jag tycker att det tvärtom finns anledning att
            slå vakt om den. Det innebär inte att man inte skall göra förändringar.
          </note>
          <note>
            Vi har anledning att med stolthet se på en presspolitik som både
            värnar om friheten för den redaktionella verksamheten och läsarnas
            valfrihet.
          </note>
          <note type="speaker">
            Anf. 169 HANS NYHAGE (m):
          </note>
          <note>
            Fru talman! Kurt Ove Johansson talar sig varm för besparingar
            på typiskt socialistiskt maner. De s.k.
          </note>
          <note>
            besparingar han föreslår och förordar är ingenting annat än skattehöjningar
            i kombination med krångel och kineseri. Men t.o.m. Kurt Ove
          </note>
          <note>
            Johansson borde väl ändå ha insett vart det har burit iväg med
            den högskattepolitik som det socialdemokratiska partiet och regeringen
            har drivit under alltför många år nu, vart det har burit iväg
            med företagsamheten i Sverige, inkl. pressen.
          </note>
          <note>
            Är verkligen konsekvenserna av högskattepolitiken någonting som
            vi har att åstunda? Vi måste ju tvärtom arbeta efter den motsatta
            politiken, nämligen att sänka skattetrycket. Det är den politiken
            som vi moderater eftersträvar.
          </note>
          <note>
            Återigen: När vi föreslår ett anslag på 360 miljoner i stället
            för 440 miljoner kan detta icke innebära en total död för pressen.
            Kurt Ove Johansson har inte givit mig besked om detta ännu --
            jag förutsätter att jag får det i hans nästa inlägg i debatten.
          </note>
          <note>
            Med anledning av vad Olle Svensson hade att säga om pressens
            betydelse vill jag säga att vi alla är överens om hur oerhört
            viktigt det är med en obunden, fri press med mångfald. Det slår
            vi moderater verkligen vakt om.
          </note>
          <note type="speaker">
            Anf. 170 YLVA ANNERSTEDT (fp):
          </note>
          <note>
            Fru talman! Återigen skulle jag vilja ta upp frågan om mångfalden,
            som Kurt Ove Johansson talar sig så varm för. Jag instämmer helt
            med honom. Men tycker Kurt Ove Johansson verkligen att det är
            mångfald när en ägare får hälften av presstödet?
          </note>
          <note>
            Vidare säger Kurt Ove Johansson att det skall göras indragningar
            på de tidningar som går bra. Jag skulle vilja fråga om det också
            gäller de s-tidningar som först lämnar miljoner i koncernbidrag
            till A-
          </note>
          <note>
            pressen och sedan får presstöd. Det är inte bara förstatidningar
            som får presstöd. Det är också tidningar som har en täckning av
            hushållen på 75--
          </note>
          <note>
            85 % som får presstöd. Sådana förhållanden måste väl få också
            Kurt Ove Johansson att tänka en tanke.
          </note>
          <note>
            Som en kommentar till vad Olle Svensson sade skulle jag vilja
            peka på att tidningarnas roll i dag faktiskt är något annorlunda
            än för bara fem år sedan. I dag har vi inte något informationsmonopol
            någonstans. Vi får information från en lång rad sändare. Vi kan
            titta på uppåt 30--40 TV-kanaler.
          </note>
          <note>
            Vi har en stark fackpress, radio, närradio och lokalradio.
          </note>
          <note>
            Tidningarna är inte längre den enda informationskällan. Det är
            inte heller främst tidningarna som står för nyheterna i dag. En
            allt mindre skala människor får sina nyheter från tidningarna.
            Där får man de kommentarer som är viktiga och intressanta och
            angelägna att slå vakt om.
          </note>
          <note>
            Jag har talat om 20-procentiga besparingar i i ett ytterligt
            bekymmersamt ekonomiskt läge. När vi drar ned på angelägna områden
            som vård och omsorg, de mest fundamentala behoven hos människor,
            får faktiskt också pressen se om sitt hus och göra de rationaliseringar
            som i mycket stor utsträckning återstår att göra. Jag har också
            talat för ett förändrat presstöd, ett presstöd som inte medverkar
            till ägarkoncentration och specialstöd till vissa ägarkonstruktioner.
          </note>
          <note type="speaker">
            Anf. 171 KURT OVE JOHANSSON (s):
          </note>
          <note>
            Fru talman! Har man den uppfattningen som Ylva
          </note>
          <note>
            Annerstedt har, att tidningarna inte kommer med några nyheter,
            kan man naturligtvis förstå att folkpartiet skriver en sådan motion
            som partiet har gjort. De vill i princip successivt ta bort presstödet.
          </note>
          <note>
            Det är precis det scenario som Gustaf von Platen har varnat för,
            med tidningsmonopol och DN som det enda som står till buds vid
            frukostbordet.
          </note>
          <note>
            Jag skall inte förlänga denna debatt mycket mer, men jag vill
            ändå säga några ord till Hans Nyhage.
          </note>
          <note>
            Jag tycker att det finns stor anledning för en moderat pressdebattör
            som Hans Nyhage att noga lyssna på vad von Platen har skrivit.
            Han pekar t.ex. i sin artikel i Svenska Dagbladet i går på att
            det bland moderaterna finns många motståndare till presstödet.
            Men han frågar också om det är troligt att partiet, om man skulle
            leda en borgerlig regering, skulle rösta igenom en åtgärd som
            snabbt skulle beröva partiet den enorma tillgång som en visserligen
            obunden men dock moderat rikstidning med stor upplaga innebär.
            Han tror för sin del att den moderata partiledningen i det läget
            skulle var beredd att försvara ett presstöd.
          </note>
          <note>
            Det som jag tycker är mest intressant är när von
          </note>
          <note>
            Platen skriver: ''Näringslivet slutligen -- finns inte där ett
            kompakt motstånd mot statliga subsidier?
          </note>
          <note>
            Förvisso. Å andra sidan har jag ett starkt minne av alla de näringslivets
            toppmän som jag lyssnat till under många år i Svenska Dagbladets
            styrelse.
          </note>
          <note>
            Visst har de uttryckt åsikten att stödet bör avskaffas och Svenskan
            bör stå på egna kommersiella ben.
          </note>
          <note>
            Före sammanträdena och efter dem. Under diskussionerna på våra
            möten har däremot den stående -- eller i vart fall ständigt återkommande
            --
          </note>
          <note>
            frågan varit: Hur går det med presstödet? Finns det nån chans
            att öka det? Det är väl ingen risk att det försvinner?''
          </note>
          <note>
            Detta har alltså von Platen sagt. Klokt sagt. Tänk på det, Hans
            Nyhage, när vi möts om ett år i en ny pressdebatt.
          </note>
          <note type="speaker">
            Anf. 172 YLVA ANNERSTEDT (fp):
          </note>
          <note>
            Fru talman! Med en ytterligare diversifiering av informationen
            skulle vi också ha möjligheter att få färska lokala nyheter tidigt
            på morgonen -- om inte socialdemokraterna var så negativa till
            en fri lokal
          </note>
          <note>
            TV. Vi skulle då kunna komplettera nyhetsutbudet på morgonen
            med den typen av information.
          </note>
          <note>
            Jag vill återigen understryka att jag har talat för en successiv
            nedtrappning med 20 %, och jag har tidigare givit skälen härför.
            När man på alla andra angelägna områden i samhället måste dra
            ned, måste faktiskt också pressen göra det. Det finns fortfarande
            ganska mycket att göra när det gäller rationaliseringar och effektiviseringar,
            vilket ju också vitsordas av företrädare för branschen.
          </note>
          <note>
            Sverige har inte hängt med i den tekniska utvecklingen, och det
            är angeläget att Sverige gör det. Mångfald och fri opinionsbildning
            tillfredsställs faktiskt inte med den typ av presstöd som vi har
            i dag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 mars.)
          </note>
          <note>
            17 § Beslut om fortsatt ärendebehandling den
          </note>
          <note>
            27 mars
          </note>
          <note>
            Kammaren beslöt att ärendebehandlingen skulle fortsättas vid
            arbetsplenum onsdagen den 27 mars.
          </note>
          <note>
            18 § Bordläggning
          </note>
          <note>
            Föredrogs och bordlades
          </note>
          <note>
            Proposition
          </note>
          <note>
            1990/91:130 Ändringar i vapenlagen (1973:1176)
          </note>
          <note>
            m.m.
          </note>
          <note>
            Motionerna
          </note>
          <note>
            med anledning av prop. 1990/91:111 Sekretess inom och mellan
            myndigheter på vårdområdet m.m.
          </note>
          <note>
            1990/91:K37 av Lars Werner m.fl. (v)
          </note>
          <note>
            1990/91:K38 av Anders Björck m.fl. (m)
          </note>
          <note>
            1990/91:K39 av tredje vice talman Bertil Fiskesjö m.fl. (c)
          </note>
          <note>
            1990/91:K40 av Barbro Westerholm (fp)
          </note>
          <note>
            1990/91:K41 av Margitta Edgren (fp)
          </note>
          <note>
            1990/91:K42 av Ylva Annerstedt (fp)
          </note>
          <note>
            med anledning av prop. 1990/91:119 Särskilt kommunalt bostadstillägg
            till folkpension
          </note>
          <note>
            1990/91:Sf35 av Mona Saint Cyr (m)
          </note>
          <note>
            1990/91:Sf36 av Margareta Gard (m)
          </note>
          <note>
            1990/91:Sf37 av Lars Werner m.fl. (v)
          </note>
          <note>
            1990/91:Sf38 av Karin Israelsson m.fl. (c)
          </note>
          <note>
            1990/91:Sf39 av Sten Svensson m.fl. (m)
          </note>
          <note>
            1990/91:Sf40 av Ragnhild Pohanka m.fl. (mp)
          </note>
          <note>
            1990/91:Sf41 av Bengt Westerberg m.fl. (fp)
          </note>
          <note>
            1990/91:Sf42 av Marianne Carlström m.fl. (s)
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 mars
          </note>
          <note>
            1990/91:172 av Göran Engström (c) till statsrådet
          </note>
          <note>
            Bengt Lindqvist om barnomsorgens utbyggnad:
          </note>
          <note>
            Riksdagen har vid flera sammanhang uttryckt behovet av snabb
            utbyggnad av barnomsorgen.
          </note>
          <note>
            Senast den 1 januari 1991 har också möjlighet öppnats för kommunerna
            att lämna statsbidrag till personalkooperativa barnstugor. Trots
            att detta är ett prioriterat område verkar myndigheternas agerande
            vara föga inriktade på att anpassa sig till riksdagens beslut.
          </note>
          <note>
            Riksdagsbeslutet om de nya villkoren togs den 29
          </note>
          <note>
            november 1990 och ändringen i statsbidragsförordningen kom från
            trycket den 17
          </note>
          <note>
            december. Trots att regeländringen trädde i kraft den 1 januari
            hade socialstyrelsen så sent som i mitten av mars ännu inte lyckats
            få fram sina tillämpningsföreskrifter.
          </note>
          <note>
            För att barnstugor som personalkooperativ skall få statsbidrag
            krävs utöver de villkor som ges i författningen dels att verksamheten
            är prövad och godkänd av länsstyrelsen, dels att den juridiska
            personen är registrerad och godkänd i samma instans, dels att
            yrkesinspektion och brandmyndighet har godkänt lokalerna från
            miljöoch brandskyddssynpunkt.
          </note>
          <note>
            Förutsättningen för att ett personalkooperativ skall driva sin
            verksamhet är att kommunen köper dess tjänster. Kommunen prövar
            härvid att verksamheten bedrivs enligt de intentioner som ges
            för barnomsorgen. Att härutöver ha en särskild prövning via länsstyrelsen
            framstår enbart som en byråkratisk klåfingrighet som bygger på
            ett grundläggande misstroende mot kommunerna inom socialstyrelsen.
          </note>
          <note>
            För att en ekonomisk förening skall få bedriva sin verksamhet
            krävs att den är registrerad vid länsstyrelsen. Föreningen får
            således inte inleda sin verksamhet dessförinnan. Registreringsförfarandet
            tar i Stockholm -- som har de svåraste problemen inom barnomsorgen
            -- cirka nio månader. I många andra län är tiden minst sex månader.
          </note>
          <note>
            Det bör enligt min mening vara möjligt att ersätta detta förfarande
            med smidigare procedurer.
          </note>
          <note>
            Exempelvis borde föreningen på samma sätt som aktiebolag eller
            handelsbolag under bildande kunna medges rätt att påbörja sin
            verksamhet så snart ansökan om registrering är inlämnad.
          </note>
          <note>
            Det är självklart väsentligt att verksamheten drivs i ändamålsenliga
            lokaler. Visst mått och viss sans i denna prövning synes dock
            angelägen. Det förekommer t.ex. att berörd myndighet --
          </note>
          <note>
            yrkesinspektionen -- ansett sig behöva göra förnyad prövning
            av verksamhet som har övergått från drift i kommunal regi i godkända
            lokaler till föräldrakooperativ. Vidare förekommer att lokaler
            som är godkända för skolans lågstadium plötsligt har underkänts
            när man velat använda delar av lokalerna för en med skolan integrerad
            förskoleavdelning.
          </note>
          <note>
            Med anledning av det anförda vill jag fråga statsrådet Lindqvist:
          </note>
          <note>
            1. Kan statsrådet redogöra för motiven till den långa beredningstiden
            för framtagande av tillämpningsbestämmelser för riksdagens beslut
            om statsbidrag till personalkooperativa barnstugor?
          </note>
          <note>
            2. Vilka initiativ avser regeringen vidta för att beredningstiden
            för framtagande av tillämpningsbestämmelser i motsvarande situationer
            skall förkortas?
          </note>
          <note>
            3. Är regeringen beredd att ta initativ till att det prövningsförfarande
            som sker av verksamheten vid personal- och föräldrakooperativ
            skall förenklas?
          </note>
          <note>
            4. Avser regeringen medverka till förenklade ansöknings- och
            prövningsförfaranden vid bildandet av ekonomiska föreningar?
          </note>
          <note>
            5. Avser regeringen medverka till förenklad tillståndsprövning
            i fråga om lokaler och arbetsmiljö i situationer där redan tidigare
            godkända lokaler överförs till annan huvudman?
          </note>
          <note type="speaker">
            1990/91:173 av Roy Ottosson (mp) till miljöministern om urskogar:
          </note>
          <note>
            En naturskog i Norrbotten där hela 25 hotade växtarter finns
            planeras nu huggas ner av domänverket. Detta uppger organisationen
            ''Steget före''. Samma organisation har tidigare funnit hotade
            växtarter i andra naturskogar Norrbotten, anmält förekomsterna
            till de berörda skogsägarna och myndigheterna, men ändå har skogarna
            i flera fall huggits ner. Så gott som varje vecka förstörs lokalerna
            med utrotningshotade växt- och djurarter!
          </note>
          <note>
            De aktuella arterna är sådana som är knutna till gammal naturskog
            och som inte överlever kalhyggesfasen i modernt skogsbruk.
          </note>
          <note>
            Avverkningarna innebär därför att de slås ut.
          </note>
          <note>
            Enligt Bern-konventionen om skydd för växter och djur och deras
            livsmiljöer skall hotade arter och deras livsmiljöer skyddas.
            Sverige har skrivit på konventionen. Det borde innebära att nedhuggning
            av naturskogar med dokumenterat hotade växtarter inte skall kunna
            tillåtas i Sverige. Ändå har det nyligen skett, och ytterligare
            sådana nedhuggningar planeras av bl.a. det statliga domänverket.
          </note>
          <note>
            Naturvårdsverket och skogsstyrelsen har upprättat listor på hotade
            växt- och djurarter i de svenska skogarna. Det har föregåtts av
            ett omfattande vetenskapligt arbete och inventeringar i hela landet
            under en lång tid. Dessa listor har publicerats i instruktiva
            böcker med bilder, instruktioner om vilken hänsyn som måste tas,
            förekomst och kartor osv. Omfattande informationsmaterial har
            tagits fram för skogsägare och skogsvårdsstyrelser.
          </note>
          <note>
            Kurser för såväl skogsägare som anställda i skogsföretag har
            sedan ett antal år hållits i ämnet.
          </note>
          <note>
            Just nu pågår kampanjen ''Rikare Skog'' i samma syfte. Behovet
            och vikten av att skydda hotade arter och deras miljöer måste
            alltså anses vara väl kända av alla berörda. Nedhuggning av skogar
            med dokumenterat hotade arter kan därför inte ursäktas -- i synnerhet
            inte då de ansvariga dessutom fått en särskild dokumentation för
            de aktuella skogarna. Ändå huggs dessa skogar ner!
          </note>
          <note>
            Det borde därför vara klarlagt att det krävs ytterligare åtgärder
            från regeringens sida såväl vad gäller lagstiftning som anvisningar
            till ansvariga myndigheter.
          </note>
          <note>
            I sammanhanget har det statliga domänverket en speciell roll.
            Det är domänverket somi hög grad gör sig skyldigt till brott mot
            Bern-konventionen. Det är domänverket som går in och hugger ner
            urskogar och naturskogar med mycket stora skyddsvärdet.
          </note>
          <note>
            Så är fallet när det gäller de fjällnära skogarna, och det gäller
            uppenbarligen även skogarna i
          </note>
          <note>
            Norrbottens inland. Det omvända borde i stället vara regel! Det
            är ju staten som har skrivit på Bernkonventionen och stiftat lagar
            för naturskydd, och då måste i rimlighetens namn även statens
            företag följa dessa krav.
          </note>
          <note>
            Vad gör regeringen för att se till att domänverket tar sitt naturvårdsansvar?
            Vad gör regeringen för att se till så att domänverket inte skövlar
            ytterligare ur- och naturskogar med hotade arter i Norrbotten?
          </note>
          <note>
            Är regeringen beredd att omgående ålägga länsstyrelserna att
            stoppa förstöringen av kända lokaler för utrotningshotade växter
            och djur?
          </note>
          <note>
            Vad gör regeringen för att förhindra ytterligare nedhuggning
            av skogar som är oersättliga biotoper för hotade arter? Vad tänker
            regeringen göra i de nu aktuella fallen i Norrbotten?
          </note>
          <note>
            Gäller Bern-konventionen till skydd för hotade växter och djur
            och deras livsmiljöer i Sverige?
          </note>
          <note>
            20 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 19 mars
          </note>
          <note>
            1990/91:474 av Gudrun Schyman (v) till statsrådet
          </note>
          <note>
            Anita Gradin om Indiens begäran om rättshjälp i
          </note>
          <note>
            Bofors-affären:
          </note>
          <note>
            Det har snart gått ett år sedan den svenska regeringen mottog
            en indisk begäran om rättshjälp i Bofors-affären.
          </note>
          <note>
            Ännu har inget svar lämnats till indiska regeringen.
          </note>
          <note>
            Jag vill fråga statsrådet:
          </note>
          <note>
            Är regeringen beredd att vidta åtgärder för att påskynda överlämnandet
            av den information i
          </note>
          <note>
            Bofors-affären som den indiska regeringen efterfrågade?
          </note>
          <note>
            1990/91:475 av Alf Wennerfors (m) till statsrådet
          </note>
          <note>
            Lena Hjelm-Wallén om biståndsmyndigheternas fältpersonal:
          </note>
          <note>
            I budgetpropositionen 1990/91:100 bil. 5
          </note>
          <note>
            (utrikesdepartementet) s. 74 säger föredragande statsråd:
          </note>
          <note>
            ''Utredningens förslag om att biståndsmyndigheterna själva skall
            få avgöra behov av fältrepresentation och finansiera denna inom
            sakanslagen tillstyrks av remissinstanserna. Jag instämmer i förslaget
            -- -- --''.
          </note>
          <note>
            Jag tror att statsrådets uttalande antingen är ett olycksfall
            i arbetet eller drabbat av ''tryckfelsnisse''.
          </note>
          <note>
            Frågan om hur personal skall finansieras har principiellt intresse
            för riksdagen. Huvudregeln är ju att personalkostnader -- särskilt
            när det gäller fasta tjänster -- skall finansieras över förvaltningsanslaget.
          </note>
          <note>
            Vill statsrådet informera riksdagen om hur statsrådets uttalande
            på s. 74 i budgetpropositionen om finansiering av fältpersonal
            inom sakanslagen skall tolkas?
          </note>
          <note>
            1990/91:476 av Barbro Sandberg (fp) till statsrådet
          </note>
          <note>
            Bengt Lindqvist om den tillfälliga föräldrapenningen:
          </note>
          <note>
            En förälder har rätt till tillfällig föräldrapenning för vård
            av barn om föräldern behöver avstå från förvärvsarbete bl.a. i
            samband med sjukdom eller smitta hos barnet. Detta gäller dock
            under förutsättning att barnet är äldre än 240 dagar eller att
            barntillsynen är stadigvarande ordnad eller om barnet vårdas på
            sjukhus.
          </note>
          <note>
            Nu är det tyvärr så att barn kan födas med en missbildning eller
            handikapp. Om barnet behöver behandling eller föräldrarna utbildning
            för att klara av att sköta barnet hemma har endast den ena föräldern
            rätt till föräldrapenning. Det är viktigt att båda föräldrarna
            i dessa fall ges möjlighet att dels få den utbildning som behövs
            för att ta hand om sitt barn, dels ges möjlighet att stödja varandra.
          </note>
          <note>
            Vad avser statsrådet vidta för åtgärder för att underlätta för
            dessa föräldrar?
          </note>
          <note>
            21 § Kammaren åtskildes kl. 22.50.
          </note>
          <note>
            Förhandlingarna inleddes
          </note>
          <note>
            av tredje vice talmannen från sammanträdets början t.o.m.
          </note>
          <note>
            ajourneringen kl. 14.18,
          </note>
          <note>
            av talmannen därefter t.o.m. ajourneringen kl.
          </note>
          <note>
            15.05,
          </note>
          <note>
            av tredje vice talmannen därefter t.o.m. 9 § anf. 74
          </note>
          <note>
            (delvis),
          </note>
          <note>
            av andre vice talmannen därefter t.o.m.
          </note>
          <note>
            ajourneringen kl. 17.52,
          </note>
          <note>
            av tredje vice talmannen därefter t.o.m. 14 §
          </note>
          <note>
            anf. 141 (delvis)
          </note>
          <note>
            och
          </note>
          <note>
            av första vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
