<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--8</head>
          <docDate when="2006-10-11">2006-10-11</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u xml:id="i-cfd92865efdb4ae0-0" who="unknown">
            <seg>
              2006/07:8
            </seg>
          </u>
          <note>
            Onsdagen den 11 oktober
          </note>
          <note>
            Kl. 10:00 - 13:22
          </note>
          <note>
            1 § Partiledardebatt med anledning av regeringsförklaringen
          </note>
          <note>
            Anf. 1 GÖRAN PERSSON i Stjärnhov (s):
          </note>
          <u xml:id="i-cfd92865efdb4ae0-1" who="unknown">
            <seg>
              Herr talman! Ledamöter och kamrater! 24 dagar har gått sedan
              väljarna sade sitt. Sverige har fått en ny regering. Moderaterna
              fick vad de önskade, en regering med majoritet i riksdagen, med
              en stark dominans för högern. Det är närapå en enpartiregering.
            </seg>
          </u>
          <u xml:id="i-cfd92865efdb4ae0-2" who="unknown">
            <seg>
              Marginalerna blev små. Röstmässigt är det ingen majoritetsregering.
              Regeringen har endast 48 % av väljarna bakom sig. Ingen borgerlig
              regering i modern tid har tillträtt med ett mindre folkligt stöd.
            </seg>
          </u>
          <u xml:id="i-cfd92865efdb4ae0-3" who="unknown">
            <seg>
              Vi socialdemokrater har förlorat regeringsmakten och 14 riksdagsmandat.
              För oss följer en tid av internt analysarbete. Vi ska utveckla
              vårt parti och vårt arbete. Samtidigt organiserar vi oss för att
              driva en kraftfull och konstruktiv oppositionspolitik. Vår slutsats
              är inte att socialdemokratisk politik inte behövs, tvärtom. Vi
              är trots motgången riksdagens i särklass största parti. Nära en
              halv miljon fler människor har röstat på Socialdemokraterna än
              på det största borgerliga partiet. Bakom oss står 1 942 625 väljare.
              Vi tänker inte svika dem.
            </seg>
          </u>
          <u xml:id="i-cfd92865efdb4ae0-4" who="unknown">
            <seg>
              Våra väljare vet var vi står, herr talman. Vi står på löntagarnas
              sida. Vi lovade att styra mot ett Sverige som konkurrerar med
              trygghet och kunskap, inte med låga löner. Nu tar vi tillsammans
              med fackföreningsrörelsen kampen för kollektivavtal och anställningstrygghet,
              mot låglönekonkurrens, svartarbete och usla villkor.
            </seg>
          </u>
          <u xml:id="i-cfd92865efdb4ae0-5" who="unknown">
            <seg>
              Det här var ju en del av valrörelsens centrala tema. Jag kunde
              aldrig drömma om att det i samband med regeringsbildningen, herr
              talman, skulle bli en fråga som återigen blev aktuell. Och som
              om det inte var nog så har vi ovanpå detta i dag fått ytterligare
              ett flagrant exempel på ett statsråd som sätter sig över lagen.
              Det är kulturministern som har avstått från, som en politisk demonstration
              uppenbarligen, att betala den tv-avgift som är en förutsättning
              för en fri radio och television. Vi kommer att komma tillbaka
              till det. Det enda intressanta som jag vill ha ett svar på i dag
              av regeringschefen är: Visste han om detta? Var han informerad
              om det här i förväg? Det bör väl rimligen dagens debatt ge ett
              svar på.
            </seg>
          </u>
          <u xml:id="i-cfd92865efdb4ae0-6" who="unknown">
            <seg>
              Våra väljare vet var vi står. Vi står också på de arbetslösas
              sida. Vi lovade att föra en ekonomisk politik som skapar nya jobb.
              Vi lovade att förbättra a-kassan. Nu kommer vi att leda kritiken
              mot en politik som i stället försämrar a-kassan, minskar tryggheten,
              pressar lönerna nedåt och den öppna arbetslösheten uppåt.
            </seg>
          </u>
          <u xml:id="i-cfd92865efdb4ae0-7" who="unknown">
            <seg>
              Vi står på de människors sida som oroas för vården. Vi lovade
              att öka tillgängligheten och resurserna till sjukvården. Vi vill
              att vården ska ägas av oss alla tillsammans, inte av riskkapitalister.
              Nu tar vi upp striden om utförsäljningar av sjukhus, om avgifter
              och gräddfiler i vården.
            </seg>
          </u>
          <u xml:id="i-cfd92865efdb4ae0-8" who="unknown">
            <seg>
              Vi står på de sjukas och förtidspensionerades sida. Vi lovade
              att värna sjukförsäkringen och fortsätta kampen mot ohälsa. Vi
              ville förbättra för de förtidspensionerade och bygga ut lönebidragen.
              Nu ska vi driva motståndet mot de borgerliga smygförsämringarna
              av sjukpenningen och de stora förändringarna av förtidspensionen.
            </seg>
          </u>
          <u xml:id="i-cfd92865efdb4ae0-9" who="unknown">
            <seg>
              Vi står på de äldres sida. Vi lovade en politik för att göra
              Sverige till världens bästa land att åldras i. Nu ska vi leda
              upproret mot alliansens pensionärsskatt. Vi går till attack mot
              varje förslag som gör det dyrare för äldre att hämta ut medicin
              eller söka vård.
            </seg>
          </u>
          <u xml:id="i-cfd92865efdb4ae0-10" who="unknown">
            <seg>
              Vi står på barnens och deras föräldrars sida. Vi lovade att anställa
              fler i förskola och fritids. Vi lovade att ge mer resurser till
              de skolor som har det tuffast. Vi ville värna föräldraförsäkringen
              och sänka maxtaxan. Vi ska slåss för en skola som är för alla,
              mot segregation och den utslagning av killar och tjejer som riskerar
              att bli effekten av Folkpartiets elitistiska skolpolitik.
            </seg>
          </u>
          <u xml:id="i-cfd92865efdb4ae0-11" who="unknown">
            <seg>
              Vi står för det gröna folkhemmet. Vi står för miljön. Vi står
              för kampen mot den globala klimatförändringen. Vi står för samhällets
              ledarroll i utbyggnaden av en satsning på en ny energi, en utbyggnad
              som också kommer att komma landsbygden till del. Vi står för solidaritet
              och rättvisa.
            </seg>
          </u>
          <u xml:id="i-cfd92865efdb4ae0-12" who="unknown">
            <seg>
              Vi tänker ta varje möjlighet, herr talman, att påminna den borgerliga
              regeringen om hur det kommer sig att de får ta över ett Sverige
              i så bra skick. Budgetsaneringen lade grunden till en stark ekonomi,
              och den bars av hela svenska folket efter år av misskötsel och
              försummelse. Starka och ansvarstagande fackföreningar har gjort
              en varaktigt hög tillväxt möjlig. En utvecklad välfärd för alla
              har skapat den trygghet i förändringen som driver fram det nya.
              Mångåriga och medvetna satsningar på kunskap, forskning, ny och
              grön teknik har gjort att Sverige står sig väl i den globala konkurrensen.
              Bättre förutsättningar har aldrig serverats en tillträdande regering.
              De får, som Dagens industri skrev dagen efter valet, en smakstart
              eller ett gyllene läge.
            </seg>
          </u>
          <u xml:id="i-cfd92865efdb4ae0-13" who="unknown">
            <seg>
              Herr talman! Låt mig läsa in till riksdagens protokoll hur dessa
              goda förutsättningar ser ut. Sverige har sedan 1994 haft en tillväxt
              som legat över både EU- och OECD-snittet. I tillväxt per invånare
              har Sverige till och med slagit USA. Ekonomin fortsätter att utvecklas
              starkt. Tillväxten andra kvartalet 2006 var hela 5,1 % jämfört
              med ett år tidigare. Jobben blir fler. 440 000 fler är sysselsatta
              i dag jämfört med 1994. Det senaste året har 93 000 nya jobb skapats.
              En stor del av de nya jobben växer fram i de mindre företagen.
              Förra året startades 44 585 nya företag i Sverige. En högre siffra
              för nyföretagande har aldrig uppmätts.
            </seg>
          </u>
          <u xml:id="i-cfd92865efdb4ae0-14" who="unknown">
            <seg>
              När fler får jobb blir det också fler arbetssökande. Arbetsutbudet
              har ökat med 58 000 fler personer på ett år. Ändå faller arbetslösheten.
              I går kom nya siffror från Ams. Den öppna arbetslösheten ligger
              nu, vid regeringens tillträde, på 4,2 %. Och den kommer att falla
              ytterligare under hösten.
            </seg>
          </u>
          <u xml:id="i-cfd92865efdb4ae0-15" who="unknown">
            <seg>
              Inflation och räntor är fortsatt låga. 1994 var räntorna i Sverige
              4 ½ procentenheter högre än de tyska. I dag ligger tyska räntor
              strax över de svenska. De offentliga finanserna är urstarka. Mellan
              år 2000 och 2006 ligger det genomsnittliga överskottet i de offentliga
              finanserna på 2 %, väl i linje med det överskottsmål som riksdagen
              har ställt upp. I de prognoser som vi har lämnat efter oss i Finansdepartementet
              har överskottet 2006 stigit till över 3 %, tack vare sjunkande
              arbetslöshet och minskad ohälsa.
            </seg>
          </u>
          <u xml:id="i-cfd92865efdb4ae0-16" who="unknown">
            <seg>
              Statsskulden minskar i snabb takt. Bytesbalansen visar också
              överskott på över 6 %. Produktivitetsutvecklingen i näringslivet
              ökar med 3 % årligen. Lika mycket ökar realinkomsterna för hushållen.
              World Economic Forum utnämnde häromveckan Sverige till världens
              tredje mest konkurrenskraftiga ekonomi, och vi har det senaste
              året passerat såväl USA som Danmark.
            </seg>
          </u>
          <u xml:id="i-cfd92865efdb4ae0-17" who="unknown">
            <seg>
              Jag hävdar att den borgerliga regeringen kommer till ett dukat
              bord. Dagens ekonomiska läge ger regeringen alla möjligheter att
              föra en politik som ökar rättvisan. Det hade vi gjort om vi fått
              chansen. Med dagens starka utveckling behövs inga åtstramningar
              för sjuka och arbetslösa, inga attacker på välfärden eller löntagarnas
              rättigheter.
            </seg>
          </u>
          <u xml:id="i-cfd92865efdb4ae0-18" who="unknown">
            <seg>
              Herr talman! Nu vilar ansvaret tungt på den nya regeringen att
              både hantera problemen och ta vara på möjligheterna. Jag önskar
              att jag kunde känna tillförsikt, men jag känner en stigande oro.
              Det enda riktigt skarpa i regeringsförklaringen är förslaget om
              skattesänkningar på 37 miljarder redan år 2007. Det var knappast
              oväntat. På listan över planerade skattesänkningar efter 2007
              finns avskaffad värnskatt det gynnar de bäst ställda, slopande
              av resterande del av förmögenhetsskatten dito, också de bäst ställda,
              avskaffad fastighetsskatt och steg två i jobbavdragen. Konstruktionen
              av den avskaffade fastighetsskatten kan mycket väl komma att bli
              sådan att den också ger väldiga fördelar för de absolut bäst ställda.
            </seg>
          </u>
          <u xml:id="i-cfd92865efdb4ae0-19" who="unknown">
            <seg>
              Det handlar om tiotals miljarder kronor ytterligare i sänkta
              skatter. Ska dessa åtaganden klaras kommer många av de andra vallöftena
              som ställts ut i alliansens valmanifest och av de borgerliga partierna
              var för sig att få stryka på foten. Då ryker Kristdemokraternas
              utlovade höjda garantipension, Centerns lovade fördubbling av
              barnbidraget och Folkpartiets utlovade höjda tak i sjukförsäkringen.
              Då blir det inget av Moderaternas löfte om att övertrumfa alla
              socialdemokratiska förslag på välfärdsområdet.
            </seg>
          </u>
          <u xml:id="i-cfd92865efdb4ae0-20" who="unknown">
            <seg>
              Jag hoppas att jag har fel, men jag är rädd att det i stället
              blir som det brukar under borgerliga regeringar. Man utlovar satsningar
              men orkar inte göra prioriteringarna, så man börjar med det man
              är överens om, att kraftigt sänka skatterna. När glädjekalkylernas
              dynamiska effekter uteblir, när de arbetslösa inte får jobb trots
              att förmögenhetsskatten sänkts, när kassan börjar sina är det
              för sent att börja prioritera. Då ökar skuldsättningen, räntorna
              drivs upp, då stagnerar utvecklingen och arbetslösheten börjar
              stiga. Så är vi där igen i det ekonomiska moraset. Felmarginalen
              må vara större denna gång när man har så goda ekonomiska förutsättningar,
              men så stark är inte Sveriges ekonomi att den tål ett nytt borgerligt
              vanstyre.
            </seg>
          </u>
          <u xml:id="i-cfd92865efdb4ae0-21" who="unknown">
            <seg>
              Herr talman! Om några dagar vet vi mer. Då läggs den budget fram
              som är den nya regeringens proposition. Senast 2009 kommer den
              att lägga fram sin sista budget. Däremellan ska vi socialdemokrater
              granska regeringen, hårt och ljudligt, inte minst i denna kammare,
              med frimodighet och initiativkraft, med ansvar och konstruktivitet
              hos den partigrupp, hos det parti, hos de politiker som har varit
              med om att bygga Sverige starkt och sätta det bygget i verksamhet
              utifrån principen om allas lika rätt och allas lika värde.
            </seg>
          </u>
          <u xml:id="i-cfd92865efdb4ae0-22" who="unknown">
            <seg>
              Det är tryggheten som utvecklar Sverige. Det är tryggheten som
              har gjort att vårt land hävdar sig bättre än andra länder. Låt
              oss inte fördärva detta! Låt oss satsa på en fortsatt politik
              präglad av full sysselsättning, arbete åt alla och en rättvis
              fördelning!
            </seg>
          </u>
          <note>
            (Applåder)
          </note>
          <note type="speaker">
            Anf. 2 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-23" next="i-cfd92865efdb4ae0-29" who="Q52920">
            <seg>
              Herr talman! Ärade ledamöter! På valnatten meddelade Göran Persson
              sin avgång. I mars nästa år kommer en ny socialdemokratisk ledare
              att väljas. Naturligen kommer mycket av diskussionen om hur politiken
              ska formas inemot 2010 att föras i tiden efter att detta val är
              gjort. Ändå har jag några kommentarer.
            </seg>
          </u>
          <u xml:id="i-cfd92865efdb4ae0-24" prev="i-cfd92865efdb4ae0-23" who="Q52920">
            <seg>
              Nej, Göran Persson, vi har inte fått en enpartiregering. Svenska
              folket har valt bort en enpartiregering. Vi har nu fått en flerpartiregering
              som innehåller fyra partier. Det går att här stå och ondgöra sig
              över ett valmanskårsunderlag för denna regering på 48 % från en
              man som ledde med strax under 40 % i en tidigare regering, som
              sade sig vara beredd att fortsätta att regera med ett eget underlag
              även när opinionssiffrorna pekade ned mot 35 %. Det är snarare
              så att vi har gjort något unikt i att det nu finns ett majoritetsstöd
              och att vi hela tiden har haft det som utgångspunkt.
            </seg>
          </u>
          <u xml:id="i-cfd92865efdb4ae0-25" prev="i-cfd92865efdb4ae0-23" who="Q52920">
            <seg>
              Frågan är: Har landet fått en enpartiopposition? Är det så att
              Socialdemokraterna ensamt anser sig utgöra hela oppositionen,
              utnämner alla skuggministrar, talar för allt och alla i det som
              nu ska vara? Ska ni fortsätta som förut, som det var när ni regerade?
              Ensam är stark, också i opposition. Vi är de enda som existerar.
            </seg>
          </u>
          <u xml:id="i-cfd92865efdb4ae0-26" prev="i-cfd92865efdb4ae0-23" who="Q52920">
            <seg>
              22 stycken statsråd har valts in och i en del fall hämtats utanför
              politiken. Det har skett förr i historien. Saker har redovisats
              för mig som inte är bra och som ska rättas till. Det sista som
              nu är känt på morgonen hade inte redovisats för mig. Det känner
              jag mig mycket besviken inför. Det är inte acceptabelt. Det ska
              också rättas till. Men menar Göran Persson att detta inte har
              hänt förut? Menar Göran Persson att det inte finns exempel på
              detta tidigare? Hur beklagligt det än är i det enskilda fallet
              vore det intressant att höra vad han menar då.
            </seg>
          </u>
          <u xml:id="i-cfd92865efdb4ae0-27" prev="i-cfd92865efdb4ae0-23" who="Q52920">
            <seg>
              Jag får återkomma till det dukade bordet, herr talman.
            </seg>
          </u>
          <note>
            (Applåder)
          </note>
          <note>
            Anf. 3 GÖRAN PERSSON i Stjärnhov (s) replik:
          </note>
          <u xml:id="i-cfd92865efdb4ae0-28" prev="i-cfd92865efdb4ae0-23" who="Q52920">
            <seg>
              Herr talman! Först är det röststödet. Jag säger det, för det
              är viktigt för denna kammare att komma ihåg att den nya regeringen
              har ett svagt stöd i folkopinionen. Det är viktigt, för det ger
              inget som helst underlag för att driva ett systemskifte. Vi vet
              ju vad ni har i bagaget, vad ni drömmer om på den borgerliga sidan,
              alltifrån arbetsrättens försvagande över till att fördärva för
              de fackliga organisationerna. Det är där ni finns. Det är ett
              systemskifte som börjar där. Min poäng med att erinra om röststödet
              är att säga att ett sådant mandat inte gavs i valrörelsen. Det
              blir stenhård strid om detta, i kammaren men också utanför parlamentet
              naturligtvis. Jag varnar för att bädda dåligt för kommande års
              avtalsrörelse.
            </seg>
          </u>
          <u xml:id="i-cfd92865efdb4ae0-29" prev="i-cfd92865efdb4ae0-23" who="Q52920">
            <seg>
              Sedan är det lite sensationellt att påstå att jag vid de regeringsbildningar
              jag har gjort har rekryterat en person som har en sådan utomordentligt
              flagrant attityd till skatter och avgifter som den nya kulturministern
              tycks ha. Det är ju inte vad som helst. Avgifterna till public
              service är ju till för att vi politiker inte ska lägga oss i,
              och så har vi den högsta politikern i sammanhanget som medvetet
              avstår från att betala avgifter. Det är ett sätt att undergräva
              hela den verksamhet som public service står för. Det är också
              ett sätt, herr talman, att demonstrera en attityd till skatter
              och avgifter som regeringschefen är överslätande till som skrämmer
              mig. Vad är det vi ser? Kan inte Reinfeldt säga att det som hon
              uppenbarligen undanhöll honom i information är av sådant slag
              att det i grunden fördärvar hennes politiska situation?
            </seg>
          </u>
          <note>
            (Applåder)
          </note>
          <note type="speaker">
            Anf. 4 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-30" next="i-cfd92865efdb4ae0-39" who="Q52920">
            <seg>
              Herr talman! Detta med mandat är oerhört centralt i politiken:
              Vad har man vunnit stöd för att genomföra? Det unika i den situation
              som har varit är ju den förberedelse och den fördjupning som försiggick
              inom Allians för Sverige i två år före valdagen. Där utformades
              en tydlig politik för att fler skulle få jobb. Det syntes i Bankerydsuppgörelsen.
              Det syntes i den gemensamma vårmotion som lades på riksdagens
              bord. Det syntes i det gemensamma valmanifestet.
            </seg>
          </u>
          <u xml:id="i-cfd92865efdb4ae0-31" prev="i-cfd92865efdb4ae0-30" who="Q52920">
            <seg>
              Det var unikt i vilken grad besked lämnades före valdagen om
              vilken politik som avsågs föras både det som väljarna lätt kunde
              ta till sitt hjärta och också en del kärvare besked om åtstramningar
              i bidragssystem. Vi har öppet redovisat detta. Vi var det enda
              tydliga regeringsalternativ som berättade vad vi ville föra för
              politik. För detta har vi vunnit ett majoritetsstöd. Det kan ingen,
              inte heller Göran Persson, försöka förändra via att diskutera
              det på ett annat sätt än att vi har fått detta tydliga mandat
              för att föra den politik som nu ska följa.
            </seg>
          </u>
          <u xml:id="i-cfd92865efdb4ae0-32" prev="i-cfd92865efdb4ae0-30" who="Q52920">
            <seg>
              Här pratades mycket om lönesänkningar. Mitt intryck när det gäller
              avtalsrörelsen är att det inte är någon som går fram och begär
              lönesänkningar eller ser det framför sig. Det som diskuteras är
              ju snarare att man försöker få upp sina löner, precis på det sätt
              som vi sett många gånger förut i löneavtalsrörelser.
            </seg>
          </u>
          <u xml:id="i-cfd92865efdb4ae0-33" prev="i-cfd92865efdb4ae0-30" who="Q52920">
            <seg>
              Låt mig sedan bara ta upp det dukade bordet. Jag vet inte om
              detta dukade bord egentligen menas vara dukat för den nya regeringen
              eller för Göran Perssons efterträdare. Fortsätter den här beskrivningen
              länge till kommer det snart att vara helt omöjligt för vilken
              socialdemokrat som än väljs att hävda att det finns någon sorts
              samhällsproblem att reagera inför. Det är socialdemokratins egen
              sak att sortera.
            </seg>
          </u>
          <u xml:id="i-cfd92865efdb4ae0-34" prev="i-cfd92865efdb4ae0-30" who="Q52920">
            <seg>
              Jag bara noterar att det som alltid glöms bort i Göran Perssons
              beskrivningar och uppläsningar av siffertal är alla människor
              som står utanför arbetsmarknaden och de sociala trygghetssystemen,
              som möter en skola som inte fungerar och som möter en vård med
              köer. De får inte plats längre i socialdemokratins beskrivningar.
              Jag tror aldrig att jag hört ett mer siffernissemässigt sätt att
              närma sig politiken än det vi just hörde i Göran Perssons uppläsning.
              Det säger en del om vem Göran Persson är, men det säger också
              en del om behovet av förnyelse inom socialdemokratin.
            </seg>
          </u>
          <note>
            Anf. 5 GÖRAN PERSSON i Stjärnhov (s) replik:
          </note>
          <u xml:id="i-cfd92865efdb4ae0-35" prev="i-cfd92865efdb4ae0-30" who="Q52920">
            <seg>
              Herr talman! Jag skäms inte för att jag har lett rekonstruktionen
              av svensk offentlig ekonomi. Jag gjorde det efter det här gänget.
              Den historien känner vi. Jag skäms inte för det. Men jag blir
              lite orolig när det kallas för siffernissemässigt. Vad handlar
              nämligen detta om? Det handlar om människors pensioner. Det handlar
              om de resurser vi har till vården. Det handlar om de resurser
              vi har till skolan.
            </seg>
          </u>
          <u xml:id="i-cfd92865efdb4ae0-36" prev="i-cfd92865efdb4ae0-30" who="Q52920">
            <seg>
              Det handlar om att inte, Fredrik Reinfeldt, bli beroende av marknadens
              krafter för att finansiera det som är gemensamma angelägenheter.
              Ni har hela tiden på den moderata sidan haft en dröm om att komma
              åt den gemensamma sektorn. Ni har dock aldrig klarat det i offentlig
              debatt, utan det blev med den metod som Lars Tobisson anvisade:
              att först köra sönder de offentliga finanserna för att därefter
              ge er på den offentliga sektorn.
            </seg>
          </u>
          <u xml:id="i-cfd92865efdb4ae0-37" prev="i-cfd92865efdb4ae0-30" who="Q52920">
            <seg>
              Jag, den regering jag har varit med i, det parti jag har företrätt
              och den rörelse jag är en del av har med kraft och uthållighet
              sett till att ta tillbaka greppet om det som är förutsättningen
              för vanliga människors trygghet i större utsträckning än någonting
              annat. Kalla det för siffernissemässighet, kalla det för vad du
              vill; du avslöjar bara din syn på offentlig sektor och din attityd
              till de människor som därigenom får ett rättvisare liv. Jag tycker
              att det är vidrigt.
            </seg>
          </u>
          <u xml:id="i-cfd92865efdb4ae0-38" prev="i-cfd92865efdb4ae0-30" who="Q52920">
            <seg>
              Sedan fick jag inget svar på den fråga jag ställde om kulturministern.
              Det kanske finns andra i regeringen som svarar i regeringschefens
              ställe. Det har vi ju lärt oss de här dagarna: Det överprövas,
              både vad gäller arbetsrätten och vad gäller skattemoralen. Det
              finns ju en tidigare statsminister som har uppfattningar om vad
              som bör gälla.
            </seg>
          </u>
          <u xml:id="i-cfd92865efdb4ae0-39" prev="i-cfd92865efdb4ae0-30" who="Q52920">
            <seg>
              En sak är viktig: Om man börjar säga, som det har sagts på den
              moderata sidan, att man kan släta över denna typ av medvetna misstag
              som har begåtts, ja, då är man på ett sluttande plan. Lagar och
              regler ska följas av alla. Allra mest viktigt är det naturligtvis
              att den som sitter i spetsen för verksamheten själv följer lagarna
              och reglerna och hävdar dem i alla lägen. Det förväntar jag mig
              av en tillträdande regeringschef och hans regering.
            </seg>
          </u>
          <note type="speaker">
            Anf. 6 Näringsminister MAUD OLOFSSON (c) replik:
          </note>
          <u xml:id="i-cfd92865efdb4ae0-40" next="i-cfd92865efdb4ae0-49" who="Q253640">
            <seg>
              Herr talman! Jag tror att svenska folket mycket väl vet vad man
              har röstat på. Det kan inte råda något som helst tvivel om vad
              Allians för Sverige har gått till val på. Vi vill ha fler jobb.
              Vi vill ha fler företag i hela Sverige. Vi vill ha pengar till
              en bättre välfärd. Det är nämligen bara genom fler jobb, att fler
              människor har arbete, som vi kan få en bra välfärd. Jag tror att
              svenska folket vet om det.
            </seg>
          </u>
          <u xml:id="i-cfd92865efdb4ae0-41" prev="i-cfd92865efdb4ae0-40" who="Q253640">
            <seg>
              Göran Persson har naturligtvis ett behov av att skriva sin egen
              historia. Han ska snart sluta. Det är alltid trevligt för en avgående
              statsminister att få ett gott eftermäle, och är det ingen annan
              som talar om hur bra det har varit kan man ju tala om det själv.
            </seg>
          </u>
          <u xml:id="i-cfd92865efdb4ae0-42" prev="i-cfd92865efdb4ae0-40" who="Q253640">
            <seg>
              Jag tror inte att människorna känner igen sig. Jag tror inte
              att alla de arbetslösa känner igen sig. Jag tror inte att alla
              de sjukskrivna känner igen sig. När vi stred om siffrorna i årets
              valrörelse var detta obegripligt för många människor. Jag kommer
              ihåg att när jag ställde frågan, som jag gjorde på varje möte,
              hur många som kände någon som var arbetslös så räcktes alla händer
              upp. Det behövdes inte mer.
            </seg>
          </u>
          <u xml:id="i-cfd92865efdb4ae0-43" prev="i-cfd92865efdb4ae0-40" who="Q253640">
            <seg>
              Jag tror att det är oerhört farligt om vi som politiker inte
              förstår människors vardag, och i dag är människors vardag utanförskap,
              arbetslöshet, sjukskrivningar och förtidspensioneringar. Men det
              är också revor i välfärden. Det är en skola som inte fungerar,
              det är vårdköer och det är äldreomsorg som inte är bra. Det vill
              vi ändra på.
            </seg>
          </u>
          <u xml:id="i-cfd92865efdb4ae0-44" prev="i-cfd92865efdb4ae0-40" who="Q253640">
            <seg>
              Jag lyssnade noga på vad statsministern, förlåt, Göran Persson,
              sade när det gällde jobben. Han räknade upp en massa utgifter,
              men han räknade inte upp hur vi skulle få jobb. Jag tycker att
              det skulle vara intressant när statsministern ni hör hur inrutad
              man är när Göran Persson nu är oppositionsledare att höra vad
              han vill göra för att få fler jobb i svenska företag. Jag hörde
              inte ordet företag. Det skulle vara intressant att se vad det
              är för förslag som den konstruktiva oppositionen nu vill komma
              med när det gäller fler jobb i Sverige. Välkommen att inleda samtalet
              kring den konstruktiva oppositionen!
            </seg>
          </u>
          <note>
            Anf. 7 GÖRAN PERSSON i Stjärnhov (s) replik:
          </note>
          <u xml:id="i-cfd92865efdb4ae0-45" prev="i-cfd92865efdb4ae0-40" who="Q253640">
            <seg>
              Herr talman! Precis som herr talmannen säger heter jag nu Göran
              Persson i Stjärnhov ett vackert ortnamn, nästan poetiskt. Jag
              bär det nästan lika stolt som statsministertiteln. Så är det.
              Maud Olofsson får dock gärna tänka i de banorna, att det skulle
              kunna vara jag som var statsminister. Det kanske finns en och
              annan i Centern som gör det; vad vet jag.
            </seg>
          </u>
          <u xml:id="i-cfd92865efdb4ae0-46" prev="i-cfd92865efdb4ae0-40" who="Q253640">
            <seg>
              Sedan sades det att vi inte skulle se verkligheten. Det gör vi
              naturligtvis alla i den här kammaren. Vi är alla djupt bekymrade
              över att människor är arbetslösa eller sjukskrivna självklart!
              Det är vägen att komma därifrån det handlar om. Hur ska vi se
              till att vi vänder utvecklingen?
            </seg>
          </u>
          <u xml:id="i-cfd92865efdb4ae0-47" prev="i-cfd92865efdb4ae0-40" who="Q253640">
            <seg>
              Där står två koncept mot varandra. Det var det valrörelsen handlade
              om. Där fick ni stöd för er linje, som ju handlar om att ge sig
              på de här ersättningarna och samtidigt sänka skatterna och på
              så sätt öka drivkrafterna, som man säger. Vi tror att det där
              är en politik som kommer att resultera i vidgade klyftor, ökade
              orättvisor och ytterst få nya jobb. Vi är också bestämda motståndare
              till idéerna om att släppa fram nya arbetstillfällen som skattesubventioneras
              i tjänstesektorn. Vi tror inte på den vägen heller.
            </seg>
          </u>
          <u xml:id="i-cfd92865efdb4ae0-48" prev="i-cfd92865efdb4ae0-40" who="Q253640">
            <seg>
              Det är forskning, det är utbildning, det är grön teknik, det
              är regionalpolitik, det är infrastruktur, det är välskötta statsfinanser,
              det är låga räntor, det är låg inflation det är allt detta som
              skapar jobb. Det är allt detta som vi har stått för, och det är
              det jag är rädd kommer att raseras med en klassisk borgerlig politik.
              Det är så det ligger till. Där går skiljelinjen i svensk politik.
            </seg>
          </u>
          <u xml:id="i-cfd92865efdb4ae0-49" prev="i-cfd92865efdb4ae0-40" who="Q253640">
            <seg>
              Maud Olofsson har en replik kvar. Jag såg att Maud Olofsson tyckte
              att arbetsrätten skulle förändras i grunden. Det är väl en bra
              upptakt till en avtalsrörelse, Maud Olofsson, att på så sätt söka
              strid med fackföreningsrörelsen. Det skulle vara intressant att
              höra en ny näringsminister tänka högt omkring vad i arbetsrätten
              som ska försvinna för att på så sätt bädda för en lönerörelse
              som är avgörande för svensk ekonomis framtid. Talarstolen är er,
              fru näringsminister!
            </seg>
          </u>
          <note type="speaker">
            Anf. 8 Näringsminister MAUD OLOFSSON (c) replik:
          </note>
          <u xml:id="i-cfd92865efdb4ae0-50" next="i-cfd92865efdb4ae0-57" who="Q253640">
            <seg>
              Herr talman! Det låter som ljuv musik när Göran Persson säger
              fru näringsminister, ska jag säga.
            </seg>
          </u>
          <u xml:id="i-cfd92865efdb4ae0-51" prev="i-cfd92865efdb4ae0-50" who="Q253640">
            <seg>
              När jag lyssnar till Göran Persson och de förslag han för fram
              noterar jag att väldigt mycket handlar om att bevara de transfereringssystem
              som finns, men det handlar väldigt lite om hur vi ska kunna få
              fler företagare att vilja anställa. Det är faktiskt så att om
              vi ska få jobb, om löntagare ska få jobb, om tjänstemän och arbetare
              ska få jobb, måste det finnas någon som anställer. Jag har sagt
              det förut här i kammaren, jobben ramlar inte ned från himlen.
              De kommer fram av att människor av kött och blod vågar starta
              företag, vågar anställa och vågar utveckla.
            </seg>
          </u>
          <u xml:id="i-cfd92865efdb4ae0-52" prev="i-cfd92865efdb4ae0-50" who="Q253640">
            <seg>
              Naturligtvis ska vi ha en bra ekonomi och balans i ekonomin.
              Men i grunden handlar det om att det är några som vågar ta risken
              att starta och driva företag i Sverige. Det den förra regeringen
              har misslyckats så kapitalt med och som svenska folket har gett
              bakläxa på är ju småföretagspolitiken. Det är inte tillräckligt
              många i Sverige i dag som vill ta den risken.
            </seg>
          </u>
          <u xml:id="i-cfd92865efdb4ae0-53" prev="i-cfd92865efdb4ae0-50" who="Q253640">
            <seg>
              Jag noterade än en gång att Göran Persson inte klarar av att
              säga ordet företag i sina inlägg. Det finns inte i hans vokabulär.
              Då undrar jag: Var ska jobben komma någonstans om det inte är
              svenska företagare som ska skapa dem?
            </seg>
          </u>
          <u xml:id="i-cfd92865efdb4ae0-54" prev="i-cfd92865efdb4ae0-50" who="Q253640">
            <seg>
              Det andra Göran Persson säger är att vi har en mycket underlig
              attityd till människor i den nya regeringen. Men jag undrar vem
              det är som har den konstiga attityden. Vi tycker inte att människor
              ska leva i utanförskap. Vi tycker inte att det är acceptabelt
              att 550 000 människor är förtidspensionerade, att det är 22 000
              unga under 30 år som är det. Vi tycker inte att det är acceptabelt
              att ungdomsarbetslösheten är skyhög trots att det är högkonjunktur.
              Vi tycker inte att det är acceptabelt att människor inte får rehabilitering
              och kan komma tillbaka till jobb. Och det har väljarna också tyckt.
              De har gett oss det mandatet: Se till att skapa fler jobb! Se
              till att människor kommer från sjukdom till arbete, från arbetslöshet
              till arbete! Då behöver man också drivkrafter i form av skattesänkningar,
              i form av satsningar på småföretag.
            </seg>
          </u>
          <note>
            Anf. 9 GÖRAN PERSSON i Stjärnhov (s) replik:
          </note>
          <u xml:id="i-cfd92865efdb4ae0-55" prev="i-cfd92865efdb4ae0-50" who="Q253640">
            <seg>
              Herr talman! Vi ser också dessa 500 000 människor, men vi tror
              inte att lösningen består i att göra dem fattigare. Vi har råd
              med en god standard också för dessa människor. Det är viktigt
              att säga. Vi tror inte ett ögonblick på den politik som Maud Olofsson
              står för, inte ett ögonblick på att rikta udden mot de arbetslösa.
              Det skapar inte ett enda nytt jobb. Inte ett ögonblick tror vi
              på att det är de förtidspensionerade som ska betala skattesänkningarna
              för dem som har förmögenheter. Det skapar inte ett enda nytt jobb.
              Och där ligger det. Där skiljer vi oss åt.
            </seg>
          </u>
          <u xml:id="i-cfd92865efdb4ae0-56" prev="i-cfd92865efdb4ae0-50" who="Q253640">
            <seg>
              När det gäller nyföretagande sade jag i mitt anförande, Maud
              Olofsson, att 44 548 nya företag grundades förra året. Det är
              den högsta siffran sedan vi började mäta. Under de år som Maud
              Olofsson var inne i Regeringskansliet, 19911994, tror jag att
              siffran låg på 16 000 per år. Då var antalet konkurser större
              än antalet nystartade företag. Nog vågar svenska folket starta
              företag, och de gör det i en utsträckning som vi aldrig har sett
              tidigare.
            </seg>
          </u>
          <u xml:id="i-cfd92865efdb4ae0-57" prev="i-cfd92865efdb4ae0-50" who="Q253640">
            <seg>
              Men det är klart att många blir oroliga, Maud Olofsson, när de
              hör näringsministern tala om behovet av förändrad arbetsrätt,
              när de hör de ledande industrifackens representanter kräva besked
              om vad det innebär innan man går in i avtalsrörelsen och när de
              ser Maud Olofsson stå här i talarstolen utan att över huvud taget
              ta upp detta centrala problem i den ekonomisk-politiska utvecklingen
              för att skapa nya jobb. Om detta råder tystnad, och någonting
              annat läggs ut som dimridåer. Det är den sämsta typen av regeringspolitik
              som man kan utöva. Maud Olofsson måste stå för det hon säger eller
              sluta prata på det sätt som hon gör. Det är farligt för svensk
              ekonomi.
            </seg>
          </u>
          <note type="speaker">
            Anf. 10 Utbildningsminister LARS LEIJONBORG (fp) replik:
          </note>
          <u xml:id="i-cfd92865efdb4ae0-58" next="i-cfd92865efdb4ae0-66" who="Q946818">
            <seg>
              Herr talman! Den fråga som hänger i luften efter Göran Perssons
              anförande är: Ångrar du något? Om er eftervalsanalys ska bli meningsfull
              räcker det ju inte att ge självgodheten ett ansikte. Då måste
              det finnas någon idé om vad som gick snett.
            </seg>
          </u>
          <u xml:id="i-cfd92865efdb4ae0-59" prev="i-cfd92865efdb4ae0-58" who="Q946818">
            <seg>
              Jag ska berätta en sak. I valet 2002 gick 70 000 tidigare socialdemokrater
              över till Folkpartiet. I valet 2006, då vi gick kraftigt tillbaka
              och förlorade till de flesta partier, gick ytterligare 40 000
              tidigare socialdemokrater över till Folkpartiet. Tillsammans bidrog
              de i hög grad till det regimskifte vi fick.
            </seg>
          </u>
          <u xml:id="i-cfd92865efdb4ae0-60" prev="i-cfd92865efdb4ae0-58" who="Q946818">
            <seg>
              Vi vet ganska väl varför dessa över 100 000 människor bytte parti
              och bytte block. Det berodde på ert misslyckande i integrationspolitiken
              och ert misslyckande i skolpolitiken. Ångrar du att du gjorde
              så lite på dessa två områden att vi nu upplever ett Sverige där
              segregationen i betongförorterna växer, där hopplösheten och desperationen
              växer, där utanförskapet växer? Ångrar du att du gjorde så lite
              för att räta upp svensk skolpolitik?
            </seg>
          </u>
          <u xml:id="i-cfd92865efdb4ae0-61" prev="i-cfd92865efdb4ae0-58" who="Q946818">
            <seg>
              När du talar om att vi skulle stå för en elitskola som ger utslagning
              hör alla människor hur falskt det klingar. Det är ju er skola
              som har lett till den utslagning vi nu ser och som det nu är vår
              uppgift att försöka rätta till. Jag tror att ni skulle göra mycket
              klokt i att i er eftervalsanalys erkänna att situationen i de
              invandrartäta förorterna är ett misslyckande för er där ni måste
              tänka om. Ni måste erkänna att er skolpolitik var totalt misslyckad
              och att det nu är vår uppgift att försöka rätta till situationen.
            </seg>
          </u>
          <note>
            Anf. 11 GÖRAN PERSSON i Stjärnhov (s) replik:
          </note>
          <u xml:id="i-cfd92865efdb4ae0-62" prev="i-cfd92865efdb4ae0-58" who="Q946818">
            <seg>
              Herr talman! Det är klart att vi har anledning att reflektera
              över vår valrörelse. Det sade jag inledningsvis också. Mycket
              gick snett. Vi har förlorat ett val i ett läge där landet utvecklas
              väl. Det är klart att det är smärtsamt. Jag tar på mig en stor
              del av den skulden. Jag har inte dolt det på något sätt.
            </seg>
          </u>
          <u xml:id="i-cfd92865efdb4ae0-63" prev="i-cfd92865efdb4ae0-58" who="Q946818">
            <seg>
              Men det är klart att det blir lite av bocken som trädgårdsmästare
              när det är Lars Leijonborg som klagar på vårt valresultat. Hade
              vi haft samma utveckling som Lars Leijonborg skulle vi inte ha
              tappat 5 % utan vi skulle ha tappat 20 %. Det hade varit klädsamt,
              Lars Leijonborg, om man också hade reflekterat lite över vari
              den liberala kollapsen består, särskilt i en tid då man som ny
              partisekreterare anställer en man som varit kopplad till en av
              de frågor som kom att spela en stor roll i valrörelsen, intrånget
              i våra dataregister.
            </seg>
          </u>
          <u xml:id="i-cfd92865efdb4ae0-64" prev="i-cfd92865efdb4ae0-58" who="Q946818">
            <seg>
              Visst är det, Lars Leijonborg, angeläget med självkritik. Jag
              ska göra min del. Lars Leijonborg hoppas jag också gör sin del.
            </seg>
          </u>
          <u xml:id="i-cfd92865efdb4ae0-65" prev="i-cfd92865efdb4ae0-58" who="Q946818">
            <seg>
              Visst finns det mycket att göra bättre i integrationspolitiken.
              Naturligtvis. Men vi har också framgångar att redovisa. Sysselsättningsgraden
              bland utrikes födda exempelvis har ökat och ökat tydligt. Sverige
              har skilt sig från andra europeiska länder. Det är ingenting som
              vi är nöjda med men något som vi kan peka på.
            </seg>
          </u>
          <u xml:id="i-cfd92865efdb4ae0-66" prev="i-cfd92865efdb4ae0-58" who="Q946818">
            <seg>
              Vi behöver förbättra över hela fältet. Men jag tror inte ett
              ögonblick att förbättringen byggs under av att de människor som
              inte sällan är beroende av en ersättning nu också kommer att göras
              fattigare. Jag tror att det är fel politik och den kommer vi att
              bekämpa.
            </seg>
          </u>
          <note type="speaker">
            Anf. 12 Utbildningsminister LARS LEIJONBORG (fp) replik:
          </note>
          <u xml:id="i-cfd92865efdb4ae0-67" next="i-cfd92865efdb4ae0-73" who="Q946818">
            <seg>
              Herr talman! En del är nya i kammaren, men de som har varit med
              under förra perioden och förrförra perioden känner väl igen det
              här mönstret. Jag försöker få till stånd en meningsfull diskussion
              om ett par av vårt samhälles mest djupa och grundläggande problem.
              Göran Persson svarar om annat och säger något överslätande att
              det är mycket bättre än alla tror.
            </seg>
          </u>
          <u xml:id="i-cfd92865efdb4ae0-68" prev="i-cfd92865efdb4ae0-67" who="Q946818">
            <seg>
              Men på det sättet för man inte debatten framåt. På det sättet
              får vi inte någon verkligt djupgående diskussion om hur vi ska
              göra.
            </seg>
          </u>
          <u xml:id="i-cfd92865efdb4ae0-69" prev="i-cfd92865efdb4ae0-67" who="Q946818">
            <seg>
              Många lever på bidrag, säger Göran Persson, men de blir inte
              hjälpta av att de får lägre bidrag. Men hur blir de hjälpta då?
              Kan de bli hjälpta av att de får ett jobb? Kan det vara det som
              är det centrala? Kan det vara det som gjorde att ni förlorade
              valet? Jag är helt övertygad om det.
            </seg>
          </u>
          <u xml:id="i-cfd92865efdb4ae0-70" prev="i-cfd92865efdb4ae0-67" who="Q946818">
            <seg>
              Jag är övertygad om att dataintrånget påverkade valresultatet,
              men det drabbade oss och definitivt inte er. Om vi ska tala om
              det är det i varje fall inte någon förklaring till er valförlust.
            </seg>
          </u>
          <u xml:id="i-cfd92865efdb4ae0-71" prev="i-cfd92865efdb4ae0-67" who="Q946818">
            <seg>
              Jag ska återkomma i mitt anförande till en del synpunkter på
              valutgången, men nu gällde det de tolv minuter som Göran Persson
              hade på sig. Då fanns egentligen ingenting av ånger, ingenting
              som ger någon vägledning om vad Socialdemokraterna gjorde för
              fel och vad Göran Perssons efterträdare bör tänka på för att komma
              igen i svensk politik. Det är farligt för er, och jag tror att
              Göran Persson gör sitt eget eftermäle en otjänst genom att inte
              kunna erkänna att ni på flera centrala områden misslyckades under
              er regeringstid.
            </seg>
          </u>
          <note>
            Anf. 13 GÖRAN PERSSON i Stjärnhov (s) replik:
          </note>
          <u xml:id="i-cfd92865efdb4ae0-72" prev="i-cfd92865efdb4ae0-67" who="Q946818">
            <seg>
              Herr talman! Vad våra efterträdare, Lars Leijonborg, kommer att
              tycka och tänka ska vi överlåta åt dem. Vi är väl, du och jag,
              i ungefär samma situation.
            </seg>
          </u>
          <u xml:id="i-cfd92865efdb4ae0-73" prev="i-cfd92865efdb4ae0-67" who="Q946818">
            <seg>
              Med det sagt, herr talman, kan självklart mycket göras annorlunda.
              Men min springande punkt är att med fördärvade offentliga finanser,
              med attacker mot de mest utsatta, kommer mycket av det som Lars
              Leijonborg och den nya regeringen talar om att vara omöjligt att
              genomföra. Jag tror inte på er medicin. Jag tror att om patienten
              tvingas svälja den kommer det att gå riktigt illa för henne eller
              honom. Det ska vi som opposition påpeka, och vi tänker inte tveka
              att kritisera regeringen även om det ibland är smärtsamt för Leijonborg.
            </seg>
          </u>
          <note type="speaker">
            Anf. 14 Socialminister GÖRAN HÄGGLUND (kd) replik:
          </note>
          <u xml:id="i-cfd92865efdb4ae0-74" next="i-cfd92865efdb4ae0-80" who="Q918261">
            <seg>
              Herr talman! Jag tror att när väljarna gick till valurnorna funderade
              de mycket på de löften Socialdemokraterna ställde ut. Väljarna
              tänkte: Varför har det partiet hittills inte lyckats leverera
              det som man har lovat? Varför ska vi tro att de efter valet kan
              göra det som de hittills har misslyckats med? Det var de frågorna
              som gav en ny regering i Sverige.
            </seg>
          </u>
          <u xml:id="i-cfd92865efdb4ae0-75" prev="i-cfd92865efdb4ae0-74" who="Q918261">
            <seg>
              När Göran Persson försöker beskriva sin politik, socialdemokratins
              politik, säger han att man står på löntagarnas sida. Ja, det vill
              vi nog alla göra. Men problemet är att man inte stod på deras
              sida, alla de som saknar arbete och inte får känna den stolthet
              det innebär att kunna försörja sig själv. De glömdes bort.
            </seg>
          </u>
          <u xml:id="i-cfd92865efdb4ae0-76" prev="i-cfd92865efdb4ae0-74" who="Q918261">
            <seg>
              Göran Persson säger att man står på deras sida som oroar sig
              över vården. Ja, ni har stått vid sidan om. Ni har haft makt och
              position att förändra Sverige, men ni har inte tagit tillfället.
            </seg>
          </u>
          <u xml:id="i-cfd92865efdb4ae0-77" prev="i-cfd92865efdb4ae0-74" who="Q918261">
            <seg>
              Du säger att ni står på de sjukas och förtidspensionerades sida.
              Ja, de har i alla fall blivit mångdubbelt fler under er tid. Många
              har förtidspensionerats mot sin vilja av arbetsmarknadsskäl.
            </seg>
          </u>
          <u xml:id="i-cfd92865efdb4ae0-78" prev="i-cfd92865efdb4ae0-74" who="Q918261">
            <seg>
              Du säger att ni står på de äldres sida. Nej, där har ni inte
              stått. Många äldre lider av ensamhet och isolering. Många som
              skulle vilja komma in i ett boende tillsammans med andra har förvägrats
              den möjligheten.
            </seg>
          </u>
          <u xml:id="i-cfd92865efdb4ae0-79" prev="i-cfd92865efdb4ae0-74" who="Q918261">
            <seg>
              Ni står på barnens och föräldrarnas sida. Det är möjligt att
              ni gör det, men ni står där med en kommandopolitik och berättar
              hur de ska göra. Ni har inte velat skapa den valfrihet som dagens
              småbarnsföräldrar vill ha.
            </seg>
          </u>
          <u xml:id="i-cfd92865efdb4ae0-80" prev="i-cfd92865efdb4ae0-74" who="Q918261">
            <seg>
              Du säger att ni står för en skola för alla. Nej, ni står för
              en skola där många elever hamnar efter. Ni har inte sett dem och
              gett dem det stöd de är berättigade till. Ert besked är att det
              inte har behövts något ytterligare. Det beskedet har väljarna
              underkänt.
            </seg>
          </u>
          <note type="speaker">
            Anf. 15 LARS OHLY (v):
          </note>
          <u xml:id="i-cfd92865efdb4ae0-81" next="i-cfd92865efdb4ae0-109" who="Q262285">
            <seg>
              Herr talman! Jag hade hoppats att vi enbart skulle diskutera
              regeringsförklaringen och den politik som regeringen avser att
              föra. Men den här regeringen har börjat på ett sätt som gör att
              man kan likna den vid kriminellas revansch i samhället. Kriminellt
              beteende har tydligen varit något som ska ursäktas, som ska gömmas
              undan och som ska förklaras på olika sätt. Det började redan i
              valrörelsen med olagliga dataintrång. Nu visar det sig att åtminstone
              två ministrar har använt hemtjänst svart och inte betalat arbetsgivaravgifter.
              Den som gör det löper liten risk att utsättas för obehag. Den
              som tvingas ta ett arbete på de villkoren saknar varje trygghet
              och rättighet på arbetsmarknaden.
            </seg>
          </u>
          <u xml:id="i-cfd92865efdb4ae0-82" prev="i-cfd92865efdb4ae0-81" who="Q262285">
            <seg>
              Nu har det också visat sig att kulturministern inte hade råd
              att betala tv-avgiften, 5 kr per dag. Det är häpnadsväckande.
            </seg>
          </u>
          <u xml:id="i-cfd92865efdb4ae0-83" prev="i-cfd92865efdb4ae0-81" who="Q262285">
            <seg>
              Dessutom finns det inom regeringen en attityd som jag undrar
              om hela regeringen verkligen står för. Enligt Svenska Dagbladet
              i dag säger Carl Bildt, utrikesministern, att han inte är upprörd.
              Han känner många som utnyttjar systemet på det sättet. Han tycker
              inte att det på något sätt påverkar förtroendet för regeringen.
              Reportern undrar i vilken utsträckning detta påverkar förtroendet.
              Inte alls, säger Carl Bildt. Sedan säger han: Det visar väl att
              vi inte är rekryterade ur någon elit.
            </seg>
          </u>
          <u xml:id="i-cfd92865efdb4ae0-84" prev="i-cfd92865efdb4ae0-81" who="Q262285">
            <seg>
              Det är just denna elit, som tjänar miljoner, som tar sig rätten
              att sätta sig över lagar och regler, som ni representerar och
              som ni nu har fått in som ministrar i din regering, Fredrik Reinfeldt.
            </seg>
          </u>
          <u xml:id="i-cfd92865efdb4ae0-85" prev="i-cfd92865efdb4ae0-81" who="Q262285">
            <seg>
              Överklassens brottslighet är inte så allvarlig. Annan brottslighet
              ska bekämpas stenhårt. Där lägger man inte några fingrar emellan.
            </seg>
          </u>
          <u xml:id="i-cfd92865efdb4ae0-86" prev="i-cfd92865efdb4ae0-81" who="Q262285">
            <seg>
              Sedan har jag hört Fredrik Reinfeldt själv säga, som en förklaring,
              att det är svårt för människor att få livspusslet att gå ihop,
              och man ska nu underlätta för småbarnsfamiljer att köpa tjänster
              vitt. Alltså: En minoritet ska kunna förändra skattesystemet genom
              kriminellt beteende och brottslighet där de vägrar att följa de
              lagar och regler som har fastställts i Sveriges riksdag.
            </seg>
          </u>
          <u xml:id="i-cfd92865efdb4ae0-87" prev="i-cfd92865efdb4ae0-81" who="Q262285">
            <seg>
              Nej, Fredrik Reinfeldt, städa trappan uppifrån. Låt inte det
              här sätta agendan för hela regeringen så att det skymmer den politik
              ni bedriver och som vi tänker att bedriva opposition mot. Se till
              att göra dig av med de ministrar som har attityden att brottslighet
              inte är viktig att bekämpa på alla plan.
            </seg>
          </u>
          <u xml:id="i-cfd92865efdb4ae0-88" prev="i-cfd92865efdb4ae0-81" who="Q262285">
            <seg>
              Herr talman! Låt mig gå över till regeringsförklaringen. Jag
              uttryckte när den presenterades i fredags att detta måste vara
              svenskt rekord i floskler. Det är oerhört mycket fina ord. Det
              är en verklighetsbeskrivning och en problembeskrivning som ibland
              är helt korrekt. Samtidigt vet vi att flosklerna motsvaras av
              en politik som går i motsatt riktning till det man säger sig vilja
              uppnå.
            </seg>
          </u>
          <u xml:id="i-cfd92865efdb4ae0-89" prev="i-cfd92865efdb4ae0-81" who="Q262285">
            <seg>
              Man säger sig vilja minska klyftorna i samhället. Det är lögn.
              Regeringen föreslår att barnen till de arbetslösa och sjuka ska
              betala för att de rika blir ännu rikare genom borttagandet av
              fastighetsskatt och förmögenhetsskatt. Det är den politik som
              regeringen står för.
            </seg>
          </u>
          <u xml:id="i-cfd92865efdb4ae0-90" prev="i-cfd92865efdb4ae0-81" who="Q262285">
            <seg>
              Det finns redan i dag hundratusentals fattiga barn. De flesta
              av dem har föräldrar som av olika skäl står utanför arbetsmarknaden,
              är arbetslösa, sjuka eller förtidspensionerade. Deras villkor
              vill ni nu försämra. Det är de barnen som får betala priset för
              att miljonärerna ska få skattesänkningar med hjälp av er politik.
            </seg>
          </u>
          <u xml:id="i-cfd92865efdb4ae0-91" prev="i-cfd92865efdb4ae0-81" who="Q262285">
            <seg>
              Ni säger att ni vill minska arbetslösheten. För att bekämpa arbetslösheten
              finns i regeringsförklaringen inget annat än fromma förhoppningar.
              Det är skattesänkningarnas välsignelse som framhävs. Ni hoppas
              att skattesänkningarna kommer att leda till en mängd nya jobb.
              Men det är bara förhoppningar. Var finns de konkreta förslagen
              om att skapa nya jobb, om att bekämpa arbetslösheten? Var finns
              förslagen för att få ett samhälle med full sysselsättning?
            </seg>
          </u>
          <u xml:id="i-cfd92865efdb4ae0-92" prev="i-cfd92865efdb4ae0-81" who="Q262285">
            <seg>
              Samtidigt föreslår ni att otryggheten på arbetsmarknaden ska
              öka. Det var ett tydligt besked i regeringsförklaringen, nämligen
              att antalet visstidsanställningar ska öka. Då är vi inte överens
              om förslagen, och inte heller om den problembeskrivning som det
              här förslaget måste bygga på. Den bygger ju sannolikt på att regeringen
              Reinfeldt anser att det finns för mycket av trygghet på arbetsmarknaden
              i dag, att ett stort problem måste vara att människor upplever
              att de har alldeles för mycket rättigheter. Det är det som är
              problembeskrivningen om man anser att antalet osäkra anställningar
              ska öka.
            </seg>
          </u>
          <u xml:id="i-cfd92865efdb4ae0-93" prev="i-cfd92865efdb4ae0-81" who="Q262285">
            <seg>
              Min verklighetsbild är precis den motsatta. Det är inte för mycket
              trygghet på svensk arbetsmarknad. Det är för lite trygghet, inte
              minst för alla de ungdomar som är hänvisade till korttidsanställningar,
              visstidsanställningar, provanställningar, vikariatsanställningar
              och timanställningar.
            </seg>
          </u>
          <u xml:id="i-cfd92865efdb4ae0-94" prev="i-cfd92865efdb4ae0-81" who="Q262285">
            <seg>
              För att göra upp med det borde ni i stället fråga er: Varför
              inte driva rätten till anställning när man har varit upprepat
              korttidsanställd? I stället bekämpar ni ett sådant förslag och
              river upp det i regeringsställning.
            </seg>
          </u>
          <u xml:id="i-cfd92865efdb4ae0-95" prev="i-cfd92865efdb4ae0-81" who="Q262285">
            <seg>
              Ni borde fråga er: Varför inte se till att människor får rätten
              till heltid och möjligheten att leva på den inkomst som arbetet
              ger? I stället bekämpar ni det förslaget och kommer inte att genomföra
              ett förslag som ligger klart och färdigt att genomföra i verkligheten.
            </seg>
          </u>
          <u xml:id="i-cfd92865efdb4ae0-96" prev="i-cfd92865efdb4ae0-81" who="Q262285">
            <seg>
              Ni säger i regeringsförklaringen att ni ska öka jämställdheten.
              I min värld handlar jämställdhet om att kvinnor och män tar lika
              ansvar för hem och barn. I högeralliansens värld handlar det om
              att underlätta för kvinnor att fortsätta att ta huvudansvaret.
              Det är vad era förslag går ut på. I min värld handlar jämställdhet
              om att män och kvinnor ska ha samma rätt till ekonomisk självständighet.
              I er värld handlar det om att staten ska subventionera kvinnors
              ekonomiska beroende av män genom ett vårdnadsbidrag.
            </seg>
          </u>
          <u xml:id="i-cfd92865efdb4ae0-97" prev="i-cfd92865efdb4ae0-81" who="Q262285">
            <seg>
              Er politik innebär att vissa, välbeställda kvinnors yrkesarbete
              ska underlättas genom subventioner med skatteavdrag medan det
              inte ställs några krav på männen. Det är en antifeministisk politik.
              Det är en 50-talsmässig familjepolitik. Den bygger på den felaktiga
              synen att kvinnor fortfarande ska ha huvudansvaret för hem och
              barn. Den avvisar vi fullständigt.
            </seg>
          </u>
          <u xml:id="i-cfd92865efdb4ae0-98" prev="i-cfd92865efdb4ae0-81" who="Q262285">
            <seg>
              Ni säger att den svenska modellen ska bevaras. Det är ni inte
              riktigt överens om, har jag förstått. Carl Bildt och Maud Olofsson
              har en annan uppfattning än statsministern. Jag hoppas att statsministerns
              ord väger tyngre.
            </seg>
          </u>
          <u xml:id="i-cfd92865efdb4ae0-99" prev="i-cfd92865efdb4ae0-81" who="Q262285">
            <seg>
              Men samtidigt föreslår även Fredrik Reinfeldt, och hela regeringen,
              att det ska bli dyrare att vara medlem i en arbetslöshetskassa.
              De fördyringarna kommer att kosta hundratals kronor varje månad
              för de allra flesta medlemmar i fackföreningsrörelsen. Ni tar
              bort avdragsrätten för fackföreningsavgiften, men ni behåller
              avdragsrätten för arbetsgivarnas avgifter till sina organisationer.
              Det är klasskampspolitik, ingenting annat. Arbetsgivarna ska ha
              rätten att dra av sina avgifter till sina intresseorganisationer,
              men löntagarna ska förvägras den rätten.
            </seg>
          </u>
          <u xml:id="i-cfd92865efdb4ae0-100" prev="i-cfd92865efdb4ae0-81" who="Q262285">
            <seg>
              Ni vet mycket väl att sänkta ersättningsnivåer för sjuka och
              arbetslösa leder till en marknad med låglönejobb. Och ni säger:
              Bevara den svenska modellen. Ni vill inte bevara någon modell.
              Ni vill rasera den modellen. Ni vill att människor ska behöva
              jobba kanske inte bara på ett jobb för att klara sin försörjning.
              Ni vill ha ökade skillnader, ökade klyftor. Det är vad högeralliansens
              politik går ut på.
            </seg>
          </u>
          <u xml:id="i-cfd92865efdb4ae0-101" prev="i-cfd92865efdb4ae0-81" who="Q262285">
            <seg>
              Ni säger att det är viktigt med internationell rättvisa. I regeringsförklaringen
              finns inget entydigt ställningstagande för enprocentsmålet i biståndet.
              Jag hoppas att vi när budgeten läggs på måndag fortfarande kommer
              att höra till de länder som har ett bistånd på 1 %.
            </seg>
          </u>
          <u xml:id="i-cfd92865efdb4ae0-102" prev="i-cfd92865efdb4ae0-81" who="Q262285">
            <seg>
              Men att ni skulle bedriva en politik för rättvis handel är jag
              övertygad om att jag inte kommer att få uppleva. Ni kommer att
              fortsätta med en politik som ställer krav på fattiga länder att
              avreglera, privatisera och sälja ut sina resurser och naturtillgångar.
              Ni kommer att fortsätta att bedriva en politik inom den europeiska
              unionen och gentemot den fattigare delen av världen som innebär
              att de här länderna ska anpassa sig till villkor som gör att de
              stora företagen i väst ska kunna skära guld med täljknivar när
              de kommer in på marknader för att sälja vatten och el till fattiga
              människor.
            </seg>
          </u>
          <u xml:id="i-cfd92865efdb4ae0-103" prev="i-cfd92865efdb4ae0-81" who="Q262285">
            <seg>
              Nej. Vad borde vi göra i stället? Jo, vi borde satsa på att utveckla
              den offentliga välfärden och inse att den inte är en tärande sektor,
              en lyx som vi kan unna oss om vi har tillräckligt många anställda
              i privat företagsamhet, utan tvärtom en nödvändighet för varje
              civiliserat samhälle att fungera. 200 000 nya jobb inom offentlig
              sektor skulle både förbättra kvaliteten i välfärden och samtidigt
              skapa nya arbetstillfällen.
            </seg>
          </u>
          <u xml:id="i-cfd92865efdb4ae0-104" prev="i-cfd92865efdb4ae0-81" who="Q262285">
            <seg>
              Vi borde bygga fler hyresrätter. På bostadsfronten stod ni fullständigt
              utan politik i regeringsförklaringen inte ett ord om den hemlöshet
              som finns och den bostadsbrist som finns i ett så stort antal
              kommuner att en majoritet av Sveriges invånare bor i dessa kommuner.
              Genom byggandet av hyresrätter med låg hyra skulle en orättvisa
              kunna bekämpas samtidigt som nya jobb skapas.
            </seg>
          </u>
          <u xml:id="i-cfd92865efdb4ae0-105" prev="i-cfd92865efdb4ae0-81" who="Q262285">
            <seg>
              Väldigt lite sades om hur ny energi- och miljöteknik ska utvecklas,
              hur vi ska bygga bort oss från beroendet av olja och kol, de gamla
              fossila bränslena. Där står ni tomhänta. Det är kanske det område
              där högeralliansen har den minst utvecklade politiken. Det säger
              inte lite när man ser till samtliga områden i regeringsförklaringen.
            </seg>
          </u>
          <u xml:id="i-cfd92865efdb4ae0-106" prev="i-cfd92865efdb4ae0-81" who="Q262285">
            <seg>
              Ni borde bedriva en politik för rätten till heltid så att alla
              de som i dag påtvingas deltider och har svårt att överleva på
              en låg lön, som följer av en minskad arbetstid som man tvingas
              till, får rätten att gå till jobbet och tjäna en rimlig lön. Ni
              borde arbeta för tryggare anställningar.
            </seg>
          </u>
          <u xml:id="i-cfd92865efdb4ae0-107" prev="i-cfd92865efdb4ae0-81" who="Q262285">
            <seg>
              Ni borde arbeta för en feministisk politik som upphäver kvinnors
              underordning. Ni borde konkret föreslå hur kvinnors löner ska
              höjas på arbetsmarknaden.
            </seg>
          </u>
          <u xml:id="i-cfd92865efdb4ae0-108" prev="i-cfd92865efdb4ae0-81" who="Q262285">
            <seg>
              Ni borde fördela om tillväxten så att en större del används för
              offentlig konsumtion som fördelas rättvist i stället för privat
              konsumtion till överklassen.
            </seg>
          </u>
          <u xml:id="i-cfd92865efdb4ae0-109" prev="i-cfd92865efdb4ae0-81" who="Q262285">
            <seg>
              Ni borde stå för en politik för solidaritet och rättvisa.
            </seg>
          </u>
          <note type="speaker">
            Anf. 16 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-110" next="i-cfd92865efdb4ae0-115" who="Q52920">
            <seg>
              Herr talman! Först ett tack till Lars Ohly för påpekandet att
              regeringsförklaringen var lite för kort. Det kanske inte har varit
              allas uppfattning, men ändå.
            </seg>
          </u>
          <u xml:id="i-cfd92865efdb4ae0-111" prev="i-cfd92865efdb4ae0-110" who="Q52920">
            <seg>
              Jag noterar att ingenting sägs om Vänsterpartiet. Det är faktiskt
              så att vi har fått sju valresultat för sju partier. Det finns
              alltså ingenting att säga om Vänsterpartiets vägval. Skuggsatt
              av enpartioppositionen inom socialdemokratin ska ni nu föra en
              tynande tillvaro där tydligen ingen ska lyssna på er och där idén
              fortsatt är att exkludera alla som inte bekänner sig till den
              sanna kärnan av kommunism och syn på socialism som Lars Ohly står
              för. Eller finns det någon annan uttolkning, som vi möjligen har
              missat?
            </seg>
          </u>
          <u xml:id="i-cfd92865efdb4ae0-112" prev="i-cfd92865efdb4ae0-110" who="Q52920">
            <seg>
              Sedan bara så att detta klargörs vi har ju varit med om det här
              några gånger förut, att vandel ifrågasätts av en företrädare för
              ett enskilt parti. Det är en prövning för det partiet, för den
              personen. Det är bra att det görs i stor offentlighet. Det kommer
              att göras bland annat i dag.
            </seg>
          </u>
          <u xml:id="i-cfd92865efdb4ae0-113" prev="i-cfd92865efdb4ae0-110" who="Q52920">
            <seg>
              Men det är också en prövning för de partier som finns runtomkring
              oss i den politiska miljön. Det är de dagarna man så gärna vill
              berätta hur fel de har som gjorde fel. Ibland tar man i så mycket
              att man nästan får ställa sig själv frågan: Har vi aldrig haft
              några egna problem? Kommer vi aldrig någonsin i framtiden att
              ha några egna problem? Ibland blir man påmind om de allra mest
              kaxiga uttalandena man gör just de där dagarna när andra stunder
              kommer och det kan handla om det egna partiet.
            </seg>
          </u>
          <u xml:id="i-cfd92865efdb4ae0-114" prev="i-cfd92865efdb4ae0-110" who="Q52920">
            <seg>
              Sedan var det ordet brottsbekämpning. Jag vill gärna gratulera
              Lars Ohly till, tror jag, det mest tydliga försteg för att brottsbekämpning
              ska fungera som jag har hört från en vänsterpartist i den här
              kammaren. Det gläder mig; brott ska bekämpas över hela landet.
            </seg>
          </u>
          <u xml:id="i-cfd92865efdb4ae0-115" prev="i-cfd92865efdb4ae0-110" who="Q52920">
            <seg>
              Men det är inte brott vi har talat om här. Det är frågan om förtroende,
              gränser för hur vi ska se på det som har skett i en tid då man
              själv inte var politiker, om det ska vara belastande nog för att
              diskvalificera en den dag man tar steget in i politiken. Det är
              en mycket svår avvägning, vill jag påpeka. Har det varit fråga
              om brott är det andra som avgör det. Vi diskuterar förtroende
              och gränserna för förtroendemannaskap. Det är inte någon enkel
              fråga att svara på, men jag tror att vi gör väl i att hålla de
              två isär.
            </seg>
          </u>
          <note type="speaker">
            Anf. 17 LARS OHLY (v) replik:
          </note>
          <u xml:id="i-cfd92865efdb4ae0-116" next="i-cfd92865efdb4ae0-119" who="Q262285">
            <seg>
              Herr talman! Jag förstår att applåderna blev lite matta efter
              Fredrik Reinfeldts inlägg, för inte ens en moderat riksdagsledamot
              kan väl känna att det var ett bra försvar för en regering i vilken
              åtminstone två ministrar har använt hushållstjänster svart och
              kulturministern dessutom erkänt att hon inte har betalat tv-avgift
              på 15 år. Det är inte brott, säger Fredrik Reinfeldt. Det är ju
              häpnadsväckande! Det är alltså inte ett brott att avstå från att
              betala skatt. Det är inte ett brott att avstå från att betala
              avgifter som vi har fastställt i Sveriges riksdag. Det är ju ett
              utmärkt besked till Sveriges folk.
            </seg>
          </u>
          <u xml:id="i-cfd92865efdb4ae0-117" prev="i-cfd92865efdb4ae0-116" who="Q262285">
            <seg>
              Tror du att skattemoralen ökar bland lågavlönade människor när
              de ser hur de högst avlönade i samhället struntar i de regler
              och lagar som de själva har stiftat? Tror du att ditt försvar
              för dessa ministrar underlättar för oss att få ett samhälle som
              håller ihop, där vi inser att ibland måste vi betala, kanske även
              för sådant som vi egentligen inte skulle vilja betala, därför
              att demokratin har gjort att en majoritet har fattat beslut som
              vi kanske inte alltid uppskattar? Det är ett häpnadsväckande uttalande,
              Fredrik Reinfeldt.
            </seg>
          </u>
          <u xml:id="i-cfd92865efdb4ae0-118" prev="i-cfd92865efdb4ae0-116" who="Q262285">
            <seg>
              Du säger att de kaxigaste uttalandena kan man få äta upp. Ja,
              jag vet vilka det är i valrörelsen som har talat mot fusket. Jag
              vet vilka det är i valrörelsen som har sagt att man ska bekämpa
              brottslighet. Men viss brottslighet ska inte ens benämnas brottslighet
              enligt Fredrik Reinfeldt. Och det är överklassens självpåtagna
              rätt att strunta i de regler som demokratin har satt upp genom
              beslut i Sveriges riksdag.
            </seg>
          </u>
          <u xml:id="i-cfd92865efdb4ae0-119" prev="i-cfd92865efdb4ae0-116" who="Q262285">
            <seg>
              Nej, Fredrik Reinfeldt, jag tycker inte att er regeringsförklaring
              var lite kort. Om ni hade tagit bort flosklerna, hade det återstått
              10 % av den regeringsförklaring som du läste upp i kammaren i
              fredags. Och jag hade gärna sett att du hade haft med lite mer
              av hur man ska bekämpa brott genom att också föregå med gott exempel,
              till exempel från din egen regering.
            </seg>
          </u>
          <note type="speaker">
            Anf. 18 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-120" next="i-cfd92865efdb4ae0-123" who="Q52920">
            <seg>
              Herr talman! Det som Lars Ohly kallar floskler är bland annat
              det som vi har försökt beskriva som en väg till arbete. Nu tror
              ju inte en vänsterpartist, verkar det som, att drivkrafter i form
              av att få mer över i det egna lönekuvertet är någonting värt.
              Det verkar inte finnas i er föreställningsvärld att människor
              faktiskt har som en strävan att kunna påverka sin egen situation
              via eget arbete och påverkas av på vilket sätt man belönas för
              detta arbete. Det har varit en av våra utgångspunkter, just den
              drivkraften.
            </seg>
          </u>
          <u xml:id="i-cfd92865efdb4ae0-121" prev="i-cfd92865efdb4ae0-120" who="Q52920">
            <seg>
              Hur mycket får man över när man som låginkomsttagare arbetar
              i Sverige? Är det tillräckligt starka drivkrafter för arbete i
              vårt land? Eller är det inte så att beskattningen framför allt
              av de låga inkomsterna kommit att bli väl tung? Är inte det som
              gör att Sverige avviker just detta att vi har så hård beskattning
              av dem som tjänar lite? Det har aldrig Vänsterpartiet diskuterat.
              Ivern att alltid höja skatten för alla tar över alla typer av
              resonemang och gör att man är helt blind för den typen av resonemang.
              Det är floskler säger du, Lars Ohly, när du läser sådant.
            </seg>
          </u>
          <u xml:id="i-cfd92865efdb4ae0-122" prev="i-cfd92865efdb4ae0-120" who="Q52920">
            <seg>
              Vi säger: Möt det också med drivkrafter hos dem som vill anställa
              som faktiskt tar ned trösklarna och gör det billigare att anställa,
              så att människor kan komma in och få ett jobb med avtalsenlig
              lön och trygga villkor men där man genom att ta ned arbetsgivaravgiften
              gör det billigare för den som vill anställa. Då möts den egna
              drivkraften med arbetsgivarens drivkraft. Att också se till att
              det finns ett väl fungerande matchningsstöd på arbetsmarknaden,
              framför allt i det konjunkturläge vi nu har, gör mycket för att
              de jobben nu ska växa till. Det är fortsatt floskler för Lars
              Ohly. Han förstår inte. Varför ska man behöva föra politiken på
              det sättet? I din värld handlar det om att med ett klubbslag i
              riksdagen fixa jobben hur många jobb det nu var i den offentliga
              sektorn som du trodde att man kunde trolla fram.
            </seg>
          </u>
          <u xml:id="i-cfd92865efdb4ae0-123" prev="i-cfd92865efdb4ae0-120" who="Q52920">
            <seg>
              Det som du kallar floskler är det som vi andra kallar att rätta
              till drivkrafterna för att få fram jobben. Det är det som svenska
              folket har röstat fram den här regeringen för att rätta till.
            </seg>
          </u>
          <note type="speaker">
            Anf. 19 LARS OHLY (v) replik:
          </note>
          <u xml:id="i-cfd92865efdb4ae0-124" next="i-cfd92865efdb4ae0-126" who="Q262285">
            <seg>
              Herr talman! Låginkomsttagarna ska ha mer kvar i plånboken, säger
              Fredrik Reinfeldt. Ja, det är bra. Samtidigt ökar ni egenavgifterna
              till a-kassan. Avgifterna för andra tjänster kommer att öka.
            </seg>
          </u>
          <u xml:id="i-cfd92865efdb4ae0-125" prev="i-cfd92865efdb4ae0-124" who="Q262285">
            <seg>
              Vi vet samtidigt att skatter omfördelar. Även en icke progressiv
              skatt omfördelar från den som har mest till den som har minst.
              Ni vill sänka skatter, och ni vill inte bara göra det för låg-
              och mellaninkomsttagare. Det har ni lyckats påstå i valrörelsen.
              Men sanningen är ju den att ni ska ta bort förmögenhetsskatten,
              att ni ska ta bort fastighetsskatten och att ni ska införa ett
              avdrag för hushållstjänster i hemmet. Alla dessa åtgärder är riktade
              till en liten överklass som kommer att kunna gynnas av dem. Därför
              är du inte trovärdig.
            </seg>
          </u>
          <u xml:id="i-cfd92865efdb4ae0-126" prev="i-cfd92865efdb4ae0-124" who="Q262285">
            <seg>
              Du är ännu mindre trovärdig när du inte ens kommenterar ditt
              eget uttalande om att två ministrar inte har begått brott när
              de har vägrat att betala lagstadgade arbetsgivaravgifter för de
              tjänster som de har använt och att det inte är att begå brott
              att inte betala tv-licensen. Hur kunde du låta bli att kommentera
              det, Fredrik Reinfeldt? Berodde det på att du insåg att du hade
              gjort ett klavertramp och visste att det skulle låta lika illa
              när du drog ur foten som när du satte ned den? Men dra nu ur foten
              och säg att det är brottslig verksamhet att anställa folk och
              inte följa de regler och lagar som vi har beslutat, att det är
              brottslig verksamhet att inte betala tv-avgiften. Städa trappan
              uppifrån!
            </seg>
          </u>
          <note type="speaker">
            Anf. 20 Näringsminister MAUD OLOFSSON (c) replik:
          </note>
          <u xml:id="i-cfd92865efdb4ae0-127" next="i-cfd92865efdb4ae0-131" who="Q253640">
            <seg>
              Herr talman! Jag tycker att det är bra att Lars Ohly tar upp
              jämställdhetsfrågorna. Jag kan berätta om hur det dukade bordet
              ser ut för din del när det gäller jämställdhetsfrågorna, eftersom
              de synes engagera dig.
            </seg>
          </u>
          <u xml:id="i-cfd92865efdb4ae0-128" prev="i-cfd92865efdb4ae0-127" who="Q253640">
            <seg>
              Vi har samma löneskillnader i dag mellan kvinnor och män som
              vi hade 1994. Vi har fler sjukskrivna och fler förtidspensionerade
              kvinnor än vad vi hade då. Antalet anmälda våldtäkter har ökat
              med 45 %. Det är bara 25 % av landets företagare som är kvinnor.
              Jag skulle kunna göra listan mycket, mycket lång.
            </seg>
          </u>
          <u xml:id="i-cfd92865efdb4ae0-129" prev="i-cfd92865efdb4ae0-127" who="Q253640">
            <seg>
              Lars Ohly är ansvarig för den politik som har förts under de
              här åren. Och det finns en anledning till att Sveriges kvinnor
              har valt Allians för Sverige före vänsterkartellen. Man har ju
              sett att löftena om minskade löneskillnader, minskat våld mot
              kvinnor, större frihet för kvinnor att välja olika jobb inte har
              blivit verklighet när vänsterkartellen har haft majoritet här
              i riksdagen.
            </seg>
          </u>
          <u xml:id="i-cfd92865efdb4ae0-130" prev="i-cfd92865efdb4ae0-127" who="Q253640">
            <seg>
              Nej, sanningen är den att Lars Ohly inte gillar våra förslag.
              Det är där kruxet sitter. Han gillar inte att kvinnor ska kunna
              leva på sin egen lön. Han tycker inte att sänkta skatter för låg-
              och medelinkomsttagare är någon bra metod. Men jag tror att det
              är väldigt viktigt för landets kvinnor att också kunna ha en chans
              att leva på sin egen lön och känna den tryggheten. Jag tror att
              det är bra för landets kvinnor att vi får fler arbetsgivare för
              kvinnor att välja mellan, precis som männen har det. Jag tror
              att det är väldigt bra för landets kvinnor att de kan känna att
              nu tar regeringen krafttag och gör en handlingsplan när det gäller
              våld mot kvinnor, därför att det här får inte fortsätta. Det är
              inte acceptabelt.
            </seg>
          </u>
          <u xml:id="i-cfd92865efdb4ae0-131" prev="i-cfd92865efdb4ae0-127" who="Q253640">
            <seg>
              Han gillar inte att vi ser till att bredda arbetsmarknaden för
              kvinnor och sätter stopp för de hinder som kvinnor i dag känner
              när de ska starta företag inom välfärdssektorn. Han gillar inte
              de förslagen. Men jag tror att Sveriges kvinnor har stora förväntningar
              på den nya regeringen. Vårt syfte är naturligtvis att kvinnor
              ska ha samma möjligheter som män att välja jobb, att leva på sin
              lön och att känna trygghet i samhället, och det kommer de också
              att få med de förslag som regeringen lägger fram i den kommande
              budgeten. De är besvikna på vänsterkartellen. De har stora förväntningar
              på Allians för Sverige.
            </seg>
          </u>
          <note type="speaker">
            Anf. 21 LARS OHLY (v) replik:
          </note>
          <u xml:id="i-cfd92865efdb4ae0-132" next="i-cfd92865efdb4ae0-135" who="Q262285">
            <seg>
              Herr talman! Låt mig börja med en siffra som Maud Olofsson också
              använde i slutdebatten i tv, att med 45 % har antalet våldtäkter
              ökat i samhället. Det här togs upp i Studio Ett, där Maud Olofsson
              vägrade att delta. Det var flera forskare som sade att det finns
              två förklaringar till detta: Den ena är att vi har ändrat sexualbrottslagstiftningen.
              Därmed faller fler brott under rubriken våldtäkt. Den andra förklaringen
              är att en man uppemot 200 gånger har utnyttjat samma kvinna. Därmed
              har antalet våldtäkter ökat i statistiken. Det är naturligtvis
              så att det inte minskar behovet av en mycket kraftfull politik
              för att minska mäns våld mot kvinnor och den otrygghet som många
              kvinnor känner på både gator och torg men framför allt i hemmen,
              som är den farligaste miljön för kvinnor att vistas i. Men rätt
              ska vara rätt, Maud Olofsson. Använd inte siffror som du vet är
              felaktiga, och gör det framför allt inte mot bättre vetande!
            </seg>
          </u>
          <u xml:id="i-cfd92865efdb4ae0-133" prev="i-cfd92865efdb4ae0-132" who="Q262285">
            <seg>
              Men er politik är ju att marknaden ska fixa det mesta. Marknaden
              ska fixa lönerna. Det är inte några speciella pengar som ska avsättas
              för att höja kvinnors löner i offentlig sektor. Hur kommer ni
              att gå vidare med de mest lågavlönade, kvinnodominerade yrkena
              inom Handels, Hotell- och restaurang och städbranschen? Jo, ni
              kommer att fixa så att de blir fler, för det är effekten av att
              ni sänker ersättningsnivåerna i a-kassa och sjukförsäkring och
              samtidigt har en arbetslöshet som innebär att arbetsgivarna kan
              hänvisa till att det finns en armé av arbetslösa som är beredda
              att ta jobben till sämre betalning när löntagarna vill kräva ökade
              löner.
            </seg>
          </u>
          <u xml:id="i-cfd92865efdb4ae0-134" prev="i-cfd92865efdb4ae0-132" who="Q262285">
            <seg>
              Därför är er politik en antifeministisk politik. Det är en politik
              som driver tillbaka kvinnor till hemmen, som subventionerar kvinnors
              ekonomiska beroende av män och som innebär att vissa kvinnors
              arbete ska understödjas genom införandet av överklassavdrag för
              hushållstjänster.
            </seg>
          </u>
          <u xml:id="i-cfd92865efdb4ae0-135" prev="i-cfd92865efdb4ae0-132" who="Q262285">
            <seg>
              För de allra flesta kvinnor innebär er politik ingen jämställdhet,
              bara ökad ojämställdhet.
            </seg>
          </u>
          <note type="speaker">
            Anf. 22 Näringsminister MAUD OLOFSSON (c) replik:
          </note>
          <u xml:id="i-cfd92865efdb4ae0-136" next="i-cfd92865efdb4ae0-142" who="Q253640">
            <seg>
              Herr talman! Jag tror att det känns väldigt konstigt för Sveriges
              kvinnor när Lars Ohly försöker att förklara bort det ökade antalet
              våldtäkter. Jag tror att de känner en stor besvikelse över att
              du försöker förminska det stora problem som i dag finns när det
              gäller våld mot kvinnor. Det behövs krafttag för att landets kvinnor
              ska känna trygghet. Det handlar om hårdare straffskalor, det handlar
              om behandling av de män som slår, det handlar om förändrade attityder
              och det handlar om insatser för att skydda de kvinnor som blir
              våldtagna och som man våldför sig på.
            </seg>
          </u>
          <u xml:id="i-cfd92865efdb4ae0-137" prev="i-cfd92865efdb4ae0-136" who="Q253640">
            <seg>
              Jag tror inte att vi ska ägna tiden åt att diskutera om vi har
              fel siffror och försöka förminska det här problemet.
            </seg>
          </u>
          <u xml:id="i-cfd92865efdb4ae0-138" prev="i-cfd92865efdb4ae0-136" who="Q253640">
            <seg>
              Om vi ska öka kvinnors möjligheter att leva på sin egen lön finns
              det två sätt. Det ena sättet är att höja lönerna, det andra är
              att sänka skatter.
            </seg>
          </u>
          <u xml:id="i-cfd92865efdb4ae0-139" prev="i-cfd92865efdb4ae0-136" who="Q253640">
            <seg>
              Det vi kan ansvara för och skapa förutsättningar för är sänkta
              skatter. Jag tycker att det är otroligt underligt att det går
              att sänka skatter för dem som har höga inkomster, men är helt
              omöjligt att sänka skatter för dem som behöver det bäst, nämligen
              de lågavlönade. Det är här vi har alla kvinnor. De vill kunna
              leva på sin egen lön, precis som män vill kunna göra det. Vi har
              instrumentet för att sänka skatterna för just den gruppen.
            </seg>
          </u>
          <u xml:id="i-cfd92865efdb4ae0-140" prev="i-cfd92865efdb4ae0-136" who="Q253640">
            <seg>
              När det handlar om jobben vill jag säga att kvinnor i dag hindras
              att starta jobb inom många olika verksamheter, inte minst inom
              välfärdssektorn. Vi vill öppna upp så att vi kan ha flera välfärdsföretagare
              inom vård och omsorg. Här finns väldigt många kvinnor.
            </seg>
          </u>
          <u xml:id="i-cfd92865efdb4ae0-141" prev="i-cfd92865efdb4ae0-136" who="Q253640">
            <seg>
              Vi tycker att sänkt skatt på hushållsnära tjänster är ett sätt
              att skapa nya företag och nya jobb. Det positiva med den reformen
              är att den finansierar sig själv precis som den har gjort i Finland.
              Den tar bort människor från den svarta sektorn och gör den vit.
              Den underlättar vardagslivet för barnfamiljer, småbarnsföräldrar
              och många som behöver den här hjälpen.
            </seg>
          </u>
          <u xml:id="i-cfd92865efdb4ae0-142" prev="i-cfd92865efdb4ae0-136" who="Q253640">
            <seg>
              Det är så vi ska formulera politiken. Vi ska göra livet lättare
              för människor, både män och kvinnor. Om vi har ett jämställdhetsperspektiv
              är de här reformerna av avgörande betydelse för att kvinnor ska
              kunna få samma möjligheter att leva ett bra liv här i Sverige.
            </seg>
          </u>
          <note type="speaker">
            Anf. 23 LARS OHLY (v) replik:
          </note>
          <u xml:id="i-cfd92865efdb4ae0-143" next="i-cfd92865efdb4ae0-148" who="Q262285">
            <seg>
              Herr talman! Den felaktiga siffran är vederlagd. Du vägrade att
              ställa upp i ett radioprogram där det diskuterades. På Studio
              Ett sade man: Maud Olofsson har inte velat kommentera. Man visade
              att ditt användande av siffror är felaktigt. Dessutom är det lite
              väl fräckt, Maud Olofsson, att använda en sådan siffra för att
              påpeka att den tidigare majoriteten skulle ha varit ansvarig för
              detta.
            </seg>
          </u>
          <u xml:id="i-cfd92865efdb4ae0-144" prev="i-cfd92865efdb4ae0-143" who="Q262285">
            <seg>
              Om det är den debattstilen vi ska använda i den här kammaren
              kan jag lägga mycket skuld på era axlar i framtiden. Det lovar
              jag. Men jag tror inte att jag ska sänka mig till den nivån.
            </seg>
          </u>
          <u xml:id="i-cfd92865efdb4ae0-145" prev="i-cfd92865efdb4ae0-143" who="Q262285">
            <seg>
              När det gäller att förbättra kvinnors möjligheter, höja kvinnors
              löner och se till att kvinnor och män tar lika och jämställt ansvar
              för hem och barn är ert förslag sänkta skatter. Alla undersökningar
              visar att skattesystemet omfördelar från män till kvinnor, från
              rika till fattiga. Det är en rättvis fördelningspolitiks främsta
              instrument att med skatter omfördela och använda en större del
              av tillväxten för en rättvis offentlig konsumtion som alla får
              del av i stället för att de allra rikaste ska få mer.
            </seg>
          </u>
          <u xml:id="i-cfd92865efdb4ae0-146" prev="i-cfd92865efdb4ae0-143" who="Q262285">
            <seg>
              Skattesänkningarna ska ju betalas. Du kanske tror att det inte
              är kvinnor som betalar avgift till a-kassan. Du kanske tror att
              det inte är kvinnor som betalar avgift till fackföreningarna.
              Ni ska höja egenavgiften i a-kassan med 10 miljarder kronor. Det
              kommer att innebära att framför allt medlemmar i LO-facken får
              betala dyrt. Det är en majoritet kvinnor som är medlemmar i LO
              i dagsläget.
            </seg>
          </u>
          <u xml:id="i-cfd92865efdb4ae0-147" prev="i-cfd92865efdb4ae0-143" who="Q262285">
            <seg>
              Ni ska ta bort avdragsrätten för fackavgiften samtidigt som ni
              behåller den för arbetsgivarna. Det är en majoritet män som är
              arbetsgivare och en majoritet löntagare som är kvinnor. Dessutom
              ska ni spara på arbetsmarknadspolitiken så att i ett slag 90 000
              människor går från meningsfull sysselsättning till öppen arbetslöshet.
            </seg>
          </u>
          <u xml:id="i-cfd92865efdb4ae0-148" prev="i-cfd92865efdb4ae0-143" who="Q262285">
            <seg>
              Om det är en feministisk politik enligt Maud Olofsson undrar
              jag var du har fått din utbildning i feminism.
            </seg>
          </u>
          <note type="speaker">
            Anf. 24 Utbildningsminister LARS LEIJONBORG (fp) replik:
          </note>
          <u xml:id="i-cfd92865efdb4ae0-149" next="i-cfd92865efdb4ae0-156" who="Q946818">
            <seg>
              Herr talman! Jag ska tala om rätt till heltid. Det låter på Lars
              Ohly som om den nuvarande regeringen skulle vara emot att människor
              får jobba heltid.
            </seg>
          </u>
          <u xml:id="i-cfd92865efdb4ae0-150" prev="i-cfd92865efdb4ae0-149" who="Q946818">
            <seg>
              Titta på regeringsbänkarna. Här har vi en regering som har blivit
              vald för att människor ska ha rätt till arbete och få jobba så
              mycket de vill.
            </seg>
          </u>
          <u xml:id="i-cfd92865efdb4ae0-151" prev="i-cfd92865efdb4ae0-149" who="Q946818">
            <seg>
              Jag blir förvånad när just Lars Ohly säger att vi ska ge rätt
              till heltid. Du representerar ju ett parti som vill förbjuda heltid.
              Du vill ju tvinga alla att bara jobba sex timmar om dagen.
            </seg>
          </u>
          <u xml:id="i-cfd92865efdb4ae0-152" prev="i-cfd92865efdb4ae0-149" who="Q946818">
            <seg>
              Det viktiga nu är ju att vi inte lever i Sovjetunionen. Sovjetunionen
              finns inte längre. Det räcker inte att skriva i en lagparagraf
              att man har rätt till heltid om det inte finns några jobb över
              huvud taget.
            </seg>
          </u>
          <u xml:id="i-cfd92865efdb4ae0-153" prev="i-cfd92865efdb4ae0-149" who="Q946818">
            <seg>
              Då uppkommer frågan det gäller både deltid och visstidsanställningar:
              Är det bättre att ha ett arbete på en viss tid än att inte ha
              något arbete över huvud taget? Det är klart att vi alla förstår
              att människor föredrar att ha en fast anställning framför att
              ha en mer osäker anställning.
            </seg>
          </u>
          <u xml:id="i-cfd92865efdb4ae0-154" prev="i-cfd92865efdb4ae0-149" who="Q946818">
            <seg>
              Ni har aldrig varit tydliga med att man ska ta de jobb som finns
              och att det är bättre att ha ett jobb över huvud taget än att
              leva på bidrag.
            </seg>
          </u>
          <u xml:id="i-cfd92865efdb4ae0-155" prev="i-cfd92865efdb4ae0-149" who="Q946818">
            <seg>
              Om man är inte är klar på den punkten försvårar man hela debatten
              och man försvårar en politik som verkligen ökar sysselsättningen
              och ger människor rätt till arbete. Vi är valda för att människor
              känner att vi är duktigare på att få fram arbete. Det är otroligt
              mycket viktigare än att hänvisa till en lagparagraf.
            </seg>
          </u>
          <u xml:id="i-cfd92865efdb4ae0-156" prev="i-cfd92865efdb4ae0-149" who="Q946818">
            <seg>
              Döm oss efter vårt resultat. Vår ambition kan inte ifrågasättas.
              Vi vill skapa ett Sverige med mindre klyftor genom att fler kommer
              i arbete.
            </seg>
          </u>
          <note type="speaker">
            Anf. 25 LARS OHLY (v) replik:
          </note>
          <u xml:id="i-cfd92865efdb4ae0-157" next="i-cfd92865efdb4ae0-164" who="Q262285">
            <seg>
              Herr talman! Jag funderade ett ögonblick på om det verkligen
              var värt att gå upp i talarstolen och bemöta ett resonemang som
              utgick från att en arbetstidsförkortning innebär att begreppet
              heltid inte finns kvar.
            </seg>
          </u>
          <u xml:id="i-cfd92865efdb4ae0-158" prev="i-cfd92865efdb4ae0-157" who="Q262285">
            <seg>
              Det innebär att alla de fackförbund som genom avtal har fått
              en kortare arbetstid i dag inte arbetar heltid enligt Lars Leijonborgs
              resonemang. Det kanske är så att de som inte arbetar 48 timmar
              i veckan, som vi hade som norm fram till 60-talet, inte arbetar
              heltid.
            </seg>
          </u>
          <u xml:id="i-cfd92865efdb4ae0-159" prev="i-cfd92865efdb4ae0-157" who="Q262285">
            <seg>
              En arbetstidsförkortning skulle alltså innebära att vi jobbar
              deltid. Är det det Lars Leijonborg tror?
            </seg>
          </u>
          <u xml:id="i-cfd92865efdb4ae0-160" prev="i-cfd92865efdb4ae0-157" who="Q262285">
            <seg>
              Man kan lugnt påstå att du har fått detta lite om bakfoten, Lars
              Leijonborg.
            </seg>
          </u>
          <u xml:id="i-cfd92865efdb4ae0-161" prev="i-cfd92865efdb4ae0-157" who="Q262285">
            <seg>
              Det märkliga med diskussionen om rätten till heltid är att det
              är kvinnors arbete som inte går att organisera så att rätten till
              heltid uppnås. Mäns arbetsmarknad går alltid att organisera så
              att man får heltider.
            </seg>
          </u>
          <u xml:id="i-cfd92865efdb4ae0-162" prev="i-cfd92865efdb4ae0-157" who="Q262285">
            <seg>
              Av 230 000 påtvingade deltider är en mycket stor majoritet kvinnor.
              Det är inom kvinnligt dominerade yrkesområden som handel, hotell
              och restaurang som deltiderna är vanligast. Där har kvinnor inte
              rätt till heltid i dag.
            </seg>
          </u>
          <u xml:id="i-cfd92865efdb4ae0-163" prev="i-cfd92865efdb4ae0-157" who="Q262285">
            <seg>
              Där har vi ett lagförslag som vi avsåg att genomföra så fort
              valet var över, om vi hade varit kvar i en majoritet. Det ligger
              fixt och färdigt. Om du menar allvar med rätten till heltid, Lars
              Leijonborg, se till att regeringen lägger fram det förslaget.
              Det kommer mängder av människor att tacka dig för eftersom de
              då får möjlighet att leva på en hel inkomst och möjlighet att
              utföra ett helt arbete i stället för att påtvingas sämre förhållanden
              på arbetsmarknaden.
            </seg>
          </u>
          <u xml:id="i-cfd92865efdb4ae0-164" prev="i-cfd92865efdb4ae0-157" who="Q262285">
            <seg>
              En sådan reform skulle vara en rättvis och solidarisk reform.
              Jag vet att ni därför aldrig kommer att genomföra den.
            </seg>
          </u>
          <note type="speaker">
            Anf. 26 Utbildningsminister LARS LEIJONBORG (fp) replik:
          </note>
          <u xml:id="i-cfd92865efdb4ae0-165" next="i-cfd92865efdb4ae0-169" who="Q946818">
            <seg>
              Herr talman! Om det vore så att man kunde avskaffa arbetslösheten
              genom en lagparagraf skulle den säkert antas i enhällighet här
              i Sveriges riksdag.
            </seg>
          </u>
          <u xml:id="i-cfd92865efdb4ae0-166" prev="i-cfd92865efdb4ae0-165" who="Q946818">
            <seg>
              Frågan är ju om vi tror att fler regleringar ökar chansen för
              fler att komma i arbete. Det råkar nu vara så att den modellen
              har prövats i tolv år och inte givit särskilt bra resultat.
            </seg>
          </u>
          <u xml:id="i-cfd92865efdb4ae0-167" prev="i-cfd92865efdb4ae0-165" who="Q946818">
            <seg>
              Vi hörde statistik i Göran Perssons första anförande. När han
              talade om jobbtillväxten glömde han att tala om att antalet svenskar
              i arbetsför ålder har växt ungefär lika mycket.
            </seg>
          </u>
          <u xml:id="i-cfd92865efdb4ae0-168" prev="i-cfd92865efdb4ae0-165" who="Q946818">
            <seg>
              Att det är ett misslyckande på arbetslöshetsområdet kan det inte
              råda någon tvekan om.
            </seg>
          </u>
          <u xml:id="i-cfd92865efdb4ae0-169" prev="i-cfd92865efdb4ae0-165" who="Q946818">
            <seg>
              Problemet för Lars Ohly är att han måste försvara en politik
              som har lett Sverige till massarbetslöshet. Sedan står han här
              och anklagar oss för att inte vilja ge människor heltidsarbeten.
              Var och en vet ju att vi vill att fler ska jobba heltid, och vi
              har en politik som syftar till att fler ska få arbeta heltid.
              Ni har misslyckats med det, och då gör det människor väldigt lite
              glada att ni förordar en ny lagparagraf.
            </seg>
          </u>
          <note type="speaker">
            Anf. 27 LARS OHLY (v) replik:
          </note>
          <u xml:id="i-cfd92865efdb4ae0-170" next="i-cfd92865efdb4ae0-172" who="Q262285">
            <seg>
              Herr talman! Därför borde ni, om ni menar allvar, lägga fram
              ett lagförslag som garanterar de 230 000 människor som i dag har
              påtvingad deltid rätten till heltid. Men det gör ni inte. I stället
              talar du, Lars Leijonborg, flummigt om annat. Och nu har du tagit
              tillbaka detta resonemang. Och det är bra.
            </seg>
          </u>
          <u xml:id="i-cfd92865efdb4ae0-171" prev="i-cfd92865efdb4ae0-170" who="Q262285">
            <seg>
              Ni sitter här på rad, och då kommer det grodor hoppande ur munnen.
              Och när ni sedan går upp i talarstolen andra gången så låtsas
              ni inte om det. Nu trampade du i klaveret, Lars Leijonborg. För
              visst är det heltid med åtta timmars arbetsdag, om det är det
              som man har fastställt genom lag och avtal. Men det är lika mycket
              heltid med sju timmars arbetsdag, om det är det som är fastställt
              genom lag och avtal.
            </seg>
          </u>
          <u xml:id="i-cfd92865efdb4ae0-172" prev="i-cfd92865efdb4ae0-170" who="Q262285">
            <seg>
              Klavertramparna sitter på rad här. Och vi kommer att njuta av
              att få se er klampa i klaveret många gånger åren framöver. Och
              vi kommer att påpeka varje klavertramp med en njutning, det kan
              jag garantera.
            </seg>
          </u>
          <note type="speaker">
            Anf. 28 Socialminister GÖRAN HÄGGLUND (kd) replik:
          </note>
          <u xml:id="i-cfd92865efdb4ae0-173" next="i-cfd92865efdb4ae0-177" who="Q918261">
            <seg>
              Herr talman! Lars Ohly frågade retoriskt om det finns för mycket
              trygghet i Sverige. Svaret på den frågan är naturligtvis nej.
              Det finns alldeles för lite trygghet i Sverige.
            </seg>
          </u>
          <u xml:id="i-cfd92865efdb4ae0-174" prev="i-cfd92865efdb4ae0-173" who="Q918261">
            <seg>
              Den fråga som man då måste ställa sig är förstås: Hur skapas
              ett tryggare Sverige, där människor kan se framtiden an med tillförsikt
              och där människor vågar tro att morgondagen är något bättre än
              gårdagen?
            </seg>
          </u>
          <u xml:id="i-cfd92865efdb4ae0-175" prev="i-cfd92865efdb4ae0-173" who="Q918261">
            <seg>
              Svenska folket lyssnade tydligt på partiernas besked i valrörelsen,
              och man valde väg. Man valde bort den linje som Lars Ohly och
              vänstersidan i svensk politik står för och som bygger på föreställningen
              att nya jobb kommer till via lagstiftning eller massiva anställningar
              i offentlig sektor utan en privat sektor som växer för att kunna
              ge ekonomi för den offentliga sektorn. Sådana samband finns inte
              i Lars Ohlys värld.
            </seg>
          </u>
          <u xml:id="i-cfd92865efdb4ae0-176" prev="i-cfd92865efdb4ae0-173" who="Q918261">
            <seg>
              Men det är på det sättet, Lars Ohly, att om nya jobb ska komma
              till i privat sektor eller i offentlig sektor så handlar det om
              att enskilda människor ska finna det vara mödan värd att starta
              ett företag eller att utveckla ett företag som man redan har och
              anställa ytterligare en person, så att den personen kommer i arbete.
              På det viset ökar skatteintäkterna och möjligheterna att förstärka
              offentlig sektor. Detta är enkla samband som är uppenbara för
              de allra flesta. Men Vänsterpartiet har gått vilse i detta sammanhang.
            </seg>
          </u>
          <u xml:id="i-cfd92865efdb4ae0-177" prev="i-cfd92865efdb4ae0-173" who="Q918261">
            <seg>
              När det gäller familjepolitiken så för Lars Ohly ett resonemang
              om att alliansens familjepolitik skulle vara åter till 50-talet.
              Inget kan vara mer fel. Sverige behöver en ny modern familjepolitik
              som bygger på föräldrarnas rätt och möjlighet att själva bestämma
              hur barnen ska tas om hand under de första åren. Och för den sakens
              skull har vi föreslagit en förskola av hög kvalitet, en barnomsorgspeng
              som ökar föräldrarnas möjligheter att välja den form som passar
              de egna barnen bäst, en jämställdhetsbonus och möjlighet att införa
              vårdnadsbidrag i kommunerna. Det ökar föräldrarnas makt, och du
              och jag som politiker får maka på oss lite grann för att föräldrarnas
              insatser ska uppvärderas. Det är en politik som är något annat
              än den kommandopolitik som Vänsterpartiet och vänstersidan i svensk
              politik står för.
            </seg>
          </u>
          <note type="speaker">
            Anf. 29 PETER ERIKSSON (mp):
          </note>
          <u xml:id="i-cfd92865efdb4ae0-178" next="i-cfd92865efdb4ae0-200" who="Q470630">
            <seg>
              Herr talman! Ledamöter och åhörare! Jag är säker på att en rödgrön
              regering vore det bästa för Sverige. Vi har under de senaste åren
              tillsammans lyckats göra vårt land till ett av de mest konkurrenskraftiga
              i världen. Sverige rankas enligt World Economic Forum som trea
              om man jämför alla världens olika ekonomier.
            </seg>
          </u>
          <u xml:id="i-cfd92865efdb4ae0-179" prev="i-cfd92865efdb4ae0-178" who="Q470630">
            <seg>
              Antalet jobb växer snabbt, och statens affärer har inte varit
              så goda på flera decennier. Inom miljöområdet är Sverige återigen
              en föregångare genom oljeavveckling, miljöbilar, miljöbränslen
              och trängselavgifter. Det handlar om moderna lösningar med modern
              teknik.
            </seg>
          </u>
          <u xml:id="i-cfd92865efdb4ae0-180" prev="i-cfd92865efdb4ae0-178" who="Q470630">
            <seg>
              Jag anser att det mest intressanta politiska projektet i vår
              tid handlar om samarbetet mellan de gröna och Socialdemokraterna.
              Vi kombinerar det nya och framtidsinriktade med det traditionella
              och trygga. Industrisamhället förenas med det moderna tjänstesamhället.
              Solidaritetstänkandet från arbetarrörelsen blandas med det globala
              perspektivet med en hållbar utveckling.
            </seg>
          </u>
          <u xml:id="i-cfd92865efdb4ae0-181" prev="i-cfd92865efdb4ae0-178" who="Q470630">
            <seg>
              Tyvärr fick vi nu inte chansen att ta nästa steg i detta samarbete.
              Det är synd därför att jag vet att vår politik ger nya jobb och
              skapar en mer stabil ekonomi. Vi driver på för att Sverige ska
              vara steget före när det gäller omställning till en hållbar utveckling.
              Det kan gälla exempelvis arbete med att omvandla sopor till fordonsbränslen,
              återvinna metaller, papper, kartonger och plaster i stället för
              att ständigt utöka utvinningen av nya jungfruliga råvaror. Det
              gör att många företag i Sverige ligger i täten och får det stöd
              som behövs för att etablera sig internationellt och bli ledande.
              Andra länder kommer efter. Men de får inte samma fördel då som
              de svenska företagen har fått.
            </seg>
          </u>
          <u xml:id="i-cfd92865efdb4ae0-182" prev="i-cfd92865efdb4ae0-178" who="Q470630">
            <seg>
              Det är synd därför att vi inte fick chansen att visa att en rödgrön
              regering inte är samma sak som en rent socialdemokratisk regering.
              Vi skulle ha satsat mer på de små företagen. Vi skulle ha satt
              barnen i centrum med en modern familjepolitik med livskvalitet
              och arbetstidsförkortning för småbarnsfamiljer. Vi skulle ha ökat
              insatserna för jämställdhet, för att avskaffa löneskillnaderna
              och minska våldet mot kvinnor i stället för att ta stora steg
              tillbaka till det som var förr som den borgerliga regeringen nu
              vill göra med sin familjepolitik. Vi skulle också ha drivit på
              för en tuffare lagstiftning för lika rättigheter och minskad diskriminering.
            </seg>
          </u>
          <u xml:id="i-cfd92865efdb4ae0-183" prev="i-cfd92865efdb4ae0-178" who="Q470630">
            <seg>
              Det är synd därför att vi skulle ha värnat dem som har det sämst.
              Vi skulle aldrig ha tagit pengarna från dem som är arbetslösa
              och sjuka för att ge pengarna till dem som har det bäst ställt.
              Vi skulle inte ha gjort de redan rika till den nya tidens stora
              bidragstagare. Vi skulle inte ha gett nya bidrag för att få billigare
              städtjänster, vilket är ett historiskt beslut på flera sätt. Det
              är första gången som statliga bidrag riktas till de allra rikaste
              för att de ska ha råd med tjänstefolk i hemmet, även om det verkar
              som att även personer med miljoninkomster anser att det är viktigt
              att göra detta svart. Det är svårt att se detta som något annat
              än ren och skär klasspolitik.
            </seg>
          </u>
          <u xml:id="i-cfd92865efdb4ae0-184" prev="i-cfd92865efdb4ae0-178" who="Q470630">
            <seg>
              Och med den typen av åsikter som bland andra Carl Bildt framför
              i dag, med kommentarer om att jämställdhet är möjligt bara om
              man har mycket lägre skatter, så är det inte oväntat att ha den
              attityden. Med den insikten är jämställdhet något som man ska
              köpa sig till och låta någon annan sköta jobbet.
            </seg>
          </u>
          <u xml:id="i-cfd92865efdb4ae0-185" prev="i-cfd92865efdb4ae0-178" who="Q470630">
            <seg>
              Vilka är egentligen orsakerna till att vi har fått ett regeringsskifte?
              Jag tror att det var två skäl som fällde avgörandet.
            </seg>
          </u>
          <u xml:id="i-cfd92865efdb4ae0-186" prev="i-cfd92865efdb4ae0-178" who="Q470630">
            <seg>
              Det ena skälet var att borgarna, märkligt nog, verkade vara mer
              angelägna om att få fler jobb. Att arbete stod överst på dagordningen,
              att ekonomin går bra och att jobben blir fler för varje dag som
              går räckte inte som motargument. Vi från de gröna drev i och för
              sig på om en bättre småföretagarpolitik och fler gröna jobb. Men
              även vi borde ha kunnat göra mer på det området.
            </seg>
          </u>
          <u xml:id="i-cfd92865efdb4ae0-187" prev="i-cfd92865efdb4ae0-178" who="Q470630">
            <seg>
              Det andra skälet var att det borgerliga samarbetet hade en annan
              och tydligare samarbetskaraktär än tidigare. Det orkade inte Socialdemokraterna
              med att möta. Mp, s och v hade kunnat utmana betydligt bättre
              med en gemensam attityd och ett klart besked om att vi hade för
              avsikt att bilda en rödgrön regering efter valet. Men Socialdemokraterna
              var tyvärr fast i sin egen spegelbild, där många tydligen fortfarande
              tror att de är nära egen majoritet. Det ledde till att både de
              och vi förlorade makten och möjligheterna att göra världen bättre
              under dessa år.
            </seg>
          </u>
          <u xml:id="i-cfd92865efdb4ae0-188" prev="i-cfd92865efdb4ae0-178" who="Q470630">
            <seg>
              Den stora frågan de närmaste åren är därför om Socialdemokraterna
              kommer att fortsätta att tro att de har 45 % av väljarna bakom
              sig eller om de är beredda att se att Sverige har förändrats.
              Vi välkomnar det i så fall. Vill s tillbaka till politikens centrum
              krävs det, tror jag, både självrannsakan och nytänkande.
            </seg>
          </u>
          <u xml:id="i-cfd92865efdb4ae0-189" prev="i-cfd92865efdb4ae0-178" who="Q470630">
            <seg>
              Klimatfrågan borde vara den största i alla val i hela världen.
              Jag sade det före valet, och jag säger det nu. Vi har inte längre
              råd med några regeringar som struntar i vår tids stora ödesfråga.
              Det kommer att bli alldeles för dyrt.
            </seg>
          </u>
          <u xml:id="i-cfd92865efdb4ae0-190" prev="i-cfd92865efdb4ae0-178" who="Q470630">
            <seg>
              Förra veckan kom till exempel ännu en ny stor brittisk prognos
              som visar att förändringarna verkar bli större och värre än man
              tidigare trodde var möjligt. Ekosystemen är på många håll på väg
              att flippa ut, och öknarna riskerar att omfatta en tredjedel av
              all landyta.
            </seg>
          </u>
          <u xml:id="i-cfd92865efdb4ae0-191" prev="i-cfd92865efdb4ae0-178" who="Q470630">
            <seg>
              Klimatförändringen kan bli en dödsdom för miljoner människor
              runtom på jorden. Hundratals miljoner lever redan i dag med en
              daglig kamp för att klara livhanken. Det här kommer att knuffa
              många av dem över den avgrunden.
            </seg>
          </u>
          <u xml:id="i-cfd92865efdb4ae0-192" prev="i-cfd92865efdb4ae0-178" who="Q470630">
            <seg>
              Andra rapporter visar att nedsmältningen av isarna på Grönland
              går fortare än man tidigare trott var möjligt. Höjningen av havsnivåerna
              kan därför också gå snabbare än man tidigare anat.
            </seg>
          </u>
          <u xml:id="i-cfd92865efdb4ae0-193" prev="i-cfd92865efdb4ae0-178" who="Q470630">
            <seg>
              De första beskeden från den nya regeringen efter valet var dystra.
              Ett stopp för den nya Citybanan, en tågtunnel genom huvudstaden,
              är ett direkt vansinne för alla oss som vet att transporterna
              måste flyttas över på järnväg. Med det får vi ingen ökad kapacitet
              i och genom flaskhalsen Stockholm. Då ryms inga fler tåg. Pengarna
              ska i stället gå till nya motorvägar. Det var en kalldusch för
              näringslivet i Östergötland som utsett som sitt viktigaste strategiska
              mål att snabba på bygget av Ostlänken. I Västergötland, i Västmanland,
              i Uppland, i Sörmland och i hela Norrland är det många som upplever
              precis samma sak alltså alla de som insett att moderna snabba
              tåg i framtiden är det som kan ge den regionförstoring som krävs
              för att få ökad konkurrenskraft och fler jobb.
            </seg>
          </u>
          <u xml:id="i-cfd92865efdb4ae0-194" prev="i-cfd92865efdb4ae0-178" who="Q470630">
            <seg>
              Fredrik Reinfeldt, du lever i det förgångna om du tror att nya
              motorvägar behöver byggas i stället för järnvägar. Världen har
              inte råd med sådana statsministrar. Vi behöver ställa om från
              fossilberoende transporter till uthålliga. I valrörelsen valde
              ni att driva en kortsiktig populistisk politik för sänkta bensinskatter,
              nej till trängselskatt, nej till grön skatteväxling och nej till
              energiskatt. Det är klart att det har gett en del röster det tror
              jag. Men nu kommer verkligheten, och då håller det inte längre
              att blåsa under fördomar och kittla folks okunnighet. När man
              väl är vald krävs det ledarskap och ansvar. Nu gäller det att
              våga stå upp för konkreta förändringar som har betydelse och kan
              medverka till att minska klimatpåverkan. Det finns ingen som kommer
              undan i dag.
            </seg>
          </u>
          <u xml:id="i-cfd92865efdb4ae0-195" prev="i-cfd92865efdb4ae0-178" who="Q470630">
            <seg>
              Det räcker inte heller med allmänt tal som är till intet förpliktande,
              typ det som finns i regeringsförklaringen. Det ska bli intressant
              att se hur ni klarar den här omvandlingen och utmaningen.
            </seg>
          </u>
          <u xml:id="i-cfd92865efdb4ae0-196" prev="i-cfd92865efdb4ae0-178" who="Q470630">
            <seg>
              En annan vinnare i årets val är Sverigedemokraterna. Fascister
              som har kammat sig och gjort sig lite mer rumsrena vinner gehör
              genom att peka ut invandrare som syndabockar. Det gäller allt
              från dåliga pensioner till kriminalitet och arbetslöshet. Det
              visar att vi är för få som tar fajten för medmänsklighet på arbetsplatserna,
              i fikarummen, i Konsumkön, i tv-soffan och på parkbänken. Vi måste
              ta diskussionen med våra egna barn och med våra äldre.
            </seg>
          </u>
          <u xml:id="i-cfd92865efdb4ae0-197" prev="i-cfd92865efdb4ae0-178" who="Q470630">
            <seg>
              Det här handlar inte i första hand om att integrationspolitiken
              har misslyckats, även om det är riktigt att vi kan göra mycket
              mer på det området. Vi vet genom erfarenhet att det går att odla
              hat mot judar även om det inte finns en enda.
            </seg>
          </u>
          <u xml:id="i-cfd92865efdb4ae0-198" prev="i-cfd92865efdb4ae0-178" who="Q470630">
            <seg>
              Vi måste få ett samhälle där fler tar ansvar i vardagen. Politik
              går det inte att lämna bara till politiker. Vi är alla med på
              den här resan.
            </seg>
          </u>
          <u xml:id="i-cfd92865efdb4ae0-199" prev="i-cfd92865efdb4ae0-178" who="Q470630">
            <seg>
              De länder som blir vinnare är de som tar in nya influenser och
              kulturer. De länder som blir rikare är de där människor orkar
              vara toleranta och möta varandra i stället för att odla motsättningar
              och hat.
            </seg>
          </u>
          <u xml:id="i-cfd92865efdb4ae0-200" prev="i-cfd92865efdb4ae0-178" who="Q470630">
            <seg>
              Sverigedemokraternas kamp mot mångkultur är feltänkt. Det går
              inte att få en bättre värld genom att isolera sig eller oss. Se
              på Nordkorea! Vi behöver tvärtom möta varandra i ständigt nya
              samtal. Världen kommer ständigt närmare. Var inte rädda! Det är
              spännande och ger oss nya möjligheter.
            </seg>
          </u>
          <note type="speaker">
            Anf. 30 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-201" next="i-cfd92865efdb4ae0-206" who="Q52920">
            <seg>
              Herr talman! I första riksdagsdebatten efter valet sades då det
              som i en hel valrörelse inte kunde sägas, att ni önskade en rödgrön
              regering.
            </seg>
          </u>
          <u xml:id="i-cfd92865efdb4ae0-202" prev="i-cfd92865efdb4ae0-201" who="Q52920">
            <seg>
              Det var ju det vi sade, det vill säga: Här finns en ambition
              att bilda en regering tillsammans men inte en gemensam politik,
              ingen gemensam utgångspunkt för vilka samhällsproblem som ska
              lösas och vilken politik som ska föras under de kommande åren.
            </seg>
          </u>
          <u xml:id="i-cfd92865efdb4ae0-203" prev="i-cfd92865efdb4ae0-201" who="Q52920">
            <seg>
              Samtidigt vill jag ändå konstatera att Peter Erikssons anförande
              präglas av den eftertänksamhet som kanske andra här i dag har
              saknat. För det tycker jag att han förtjänar respekt.
            </seg>
          </u>
          <u xml:id="i-cfd92865efdb4ae0-204" prev="i-cfd92865efdb4ae0-201" who="Q52920">
            <seg>
              Det är inte alla som ser den här sköna föreningen mellan rött
              och grönt i det ideala tillstånd som Peter Eriksson beskrev. Det
              är bara att följa den socialdemokratiska eftervalsdebatten.
            </seg>
          </u>
          <u xml:id="i-cfd92865efdb4ae0-205" prev="i-cfd92865efdb4ae0-201" who="Q52920">
            <seg>
              Låt mig också själv påpeka att väldigt ofta har föreningar av
              rött och grönt här inneburit att man har gått emot idéer om tillväxt
              och väldigt ofta ifrågasatt jobb vi har och att man har fört en
              orealistisk energipolitik och inte kunnat ge gemensamma besked
              om hur vi ska utveckla vår roll inom den europeiska unionen samt
              en brist på samsyn i hur säkerhetspolitik och försvarspolitik
              ska utformas. Det är väldigt mycket som går i stå när rött och
              grönt ska förenas. Helt plötsligt försvinner infrastrukturprojekt.
              Stora delar av vårt sätt att leva ifrågasätts.
            </seg>
          </u>
          <u xml:id="i-cfd92865efdb4ae0-206" prev="i-cfd92865efdb4ae0-201" who="Q52920">
            <seg>
              I den delen har vi tittat just på Citybanan men inte för att
              lösgöra resurser för att bygga kringfartsleder, för det tror vi
              behövs. Vi är beredda att titta på en finansiering som bygger
              på externa finansiärer och också på avgiftsbeläggning av biltrafik
              för att få fram den. Men vi är oroade för ett projekt där kostnader
              skenar och där det finns en stor osäkerhet kring genomförbarheten.
              Jag tycker att man ska reagera när man hör den typen av information.
              Man måste alltid vara beredd att ompröva om kostnader skenar och
              det finns ett ifrågasättande av projekten. Menar Peter Eriksson
              att man inte ska ha den utgångspunkten i synen på viktiga infrastrukturprojekt?
            </seg>
          </u>
          <note type="speaker">
            Anf. 31 PETER ERIKSSON (mp) replik:
          </note>
          <u xml:id="i-cfd92865efdb4ae0-207" next="i-cfd92865efdb4ae0-211" who="Q470630">
            <seg>
              Herr talman! Fredrik Reinfeldt, det kanske gick att odla lite
              myter före valet. Jag tror att det är svårare nu. Det är ett annat
              debattläge det är alltid så efter ett val.
            </seg>
          </u>
          <u xml:id="i-cfd92865efdb4ae0-208" prev="i-cfd92865efdb4ae0-207" who="Q470630">
            <seg>
              Snacka om att en rödgrön politik skulle ha lett till en mindre
              tillväxt! Det är det väldigt svårt att verifiera, i något slags
              empirisk mening i alla fall. Att försöka i dagsläget hitta en
              statistik som visar att vi har en ekonomisk utveckling som är
              sämre än genomsnittet i Europa går inte. Vi har nog bästa läget
              i Europa. Vi har den bästa utvecklingen under de senaste åren.
              Vi har en utveckling som är en av de bästa i världens alla länder.
              Det är faktiskt därför som svensk ekonomi i dag rankas högre och
              bättre än tidigare och än på många decennier. Det är sanningen!
            </seg>
          </u>
          <u xml:id="i-cfd92865efdb4ae0-209" prev="i-cfd92865efdb4ae0-207" who="Q470630">
            <seg>
              Rödgrönt samarbete har lett till att många fler får jobb, att
              många fler företag faktiskt startas i Sverige just nu och att
              svensk ekonomi är på topp.
            </seg>
          </u>
          <u xml:id="i-cfd92865efdb4ae0-210" prev="i-cfd92865efdb4ae0-207" who="Q470630">
            <seg>
              Nu får vi se om ni klarar av att förvalta det här läget. Det
              är ett gyllene läge. Mannen med guldfötter klarar kanske av det
              i det här läget. Om du visar att du klarar av det och har det
              förtroendet i din egen regering så att ni kan förvalta det här
              läget får vi se. Vi har inte sett det ännu.
            </seg>
          </u>
          <u xml:id="i-cfd92865efdb4ae0-211" prev="i-cfd92865efdb4ae0-207" who="Q470630">
            <seg>
              Det är ni som måste leva upp till de förväntningar som ni har
              talat om i valrörelsen. Ni säger ju att de en och en halv miljon
              människor som står utanför ett jobb ska få jobb med en ny regering.
              Det har vi inte sett ännu. Snarare är det så att ni nu stoppar
              projekt som kommer att ge konkurrenskraft, ny framtidstro och
              nya jobb när ni stoppar Citybanan. Det är en väldigt allvarlig
              signal, tycker jag.
            </seg>
          </u>
          <note type="speaker">
            Anf. 32 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-212" next="i-cfd92865efdb4ae0-216" who="Q52920">
            <seg>
              Herr talman! Vi som ibland har den något udda hobbyn att försöka
              följa Miljöpartiets kongresser har noterat att det här med tillväxt
              är någonting väldigt dåligt. Det var ett väldigt konstigt anförande
              som Peter Eriksson höll här för att hylla tillväxten. Det är ju
              själva hotet med tanke på hur man förbrukar naturresurser och
              tär på det som jorden inte tål. Här står Peter Eriksson och hyllar
              detta som något bra.
            </seg>
          </u>
          <u xml:id="i-cfd92865efdb4ae0-213" prev="i-cfd92865efdb4ae0-212" who="Q52920">
            <seg>
              Problemet med er miljösyn är att ni dels tror att ni har monopol
              på miljöfrågorna, dels tror att det enda sättet som miljöhoten
              kan mötas på är med regleringar och högre skatter.
            </seg>
          </u>
          <u xml:id="i-cfd92865efdb4ae0-214" prev="i-cfd92865efdb4ae0-212" who="Q52920">
            <seg>
              Vi har ett långt avsnitt och en god ambition i denna regering
              att med en annan utgångspunkt också tjäna miljön på ett väldigt
              bra sätt, genom att utveckla alternativ, genom att ta oss an klimatfrågan
              och genom att faktiskt se att det finns ett samband som behöver
              brytas mellan hög tillväxt och ibland hur resurser förbrukas.
            </seg>
          </u>
          <u xml:id="i-cfd92865efdb4ae0-215" prev="i-cfd92865efdb4ae0-212" who="Q52920">
            <seg>
              Det är en viktig diskussion som förs i alliansen. Vi vill utveckla
              en modern miljösyn, men jag har faktiskt ingen grund för att påstå
              att den utvecklingen finns i Miljöpartiet. Där gäller fortsatt
              ifrågasättande av tillväxt. Det är också därför ni alltid ifrågasätter
              större infrastrukturprojekt, som i fallet Stockholmsregionen innehåller
              bland annat diskussioner om att bygga ut kringfartsleder.
            </seg>
          </u>
          <u xml:id="i-cfd92865efdb4ae0-216" prev="i-cfd92865efdb4ae0-212" who="Q52920">
            <seg>
              Det finns en ambition i Stockholmsregionen att regionen ska växa
              med 600 000800 000 nya invånare. Menar Miljöpartiet att man i
              en region så att säga kan växa ut på det sättet utan att till
              någon del tillföra några nya vägar? Är ert blinda hat mot bilen
              så stort att ni inte kan se att det rimligen kommer att behöva
              byggas till för att fler människor ska få plats? Det är ingen
              hos oss som har ställt det mot att det behövs spårbunden trafik,
              bättre vägar och bättre möjligheter att också korsa den trånga
              passagen genom Stockholms innerstad. Men vi ser att det finns
              behov av bådeoch, och vi är beredda att pröva att kostnaderna
              inte skenar i väg.
            </seg>
          </u>
          <note type="speaker">
            Anf. 33 PETER ERIKSSON (mp) replik:
          </note>
          <u xml:id="i-cfd92865efdb4ae0-217" next="i-cfd92865efdb4ae0-221" who="Q470630">
            <seg>
              Herr talman! Diskussionen om en järnväg genom Stockholm, om hur
              man ska lösa problemet med flaskhalsen, har pågått i snart 2030
              år. Till slut har man insett att det inte kommer att gå att fixa
              ett tredje spår. Man kommer inte att hitta en annan variant utan
              att få enorma skador i kulturmiljön och stora förseningar därför
              att det kommer att bli ett enormt engagemang i den frågan. Det
              ger ändå för lite kapacitet.
            </seg>
          </u>
          <u xml:id="i-cfd92865efdb4ae0-218" prev="i-cfd92865efdb4ae0-217" who="Q470630">
            <seg>
              Då har vi tillsammans med Stockholm och en massa andra aktörer
              dragit i gång projektet att bygga Citytunneln. Så stoppar ni det
              så fort ni får möjligheten och chansen. Är det att satsa på tillväxt
              och nya infrastrukturprojekt? Det är fullständigt 1984! Den typen
              av språkbruk är helt galen.
            </seg>
          </u>
          <u xml:id="i-cfd92865efdb4ae0-219" prev="i-cfd92865efdb4ae0-217" who="Q470630">
            <seg>
              Vi vet att alla forskare i dag inom trafikområdet är medvetna
              om att nya stora motorvägar runt storstäderna inte är någon lösning.
              Vi måste satsa på modern kollektivtrafik för att få en lösning
              på trafikproblemen, men bygger man ut nya stadsdelar är det klart
              att man behöver nya vägar i de områdena. Där är det ingen tvekan
              naturligtvis. Men nya stora motorvägar är ingen lösning.
            </seg>
          </u>
          <u xml:id="i-cfd92865efdb4ae0-220" prev="i-cfd92865efdb4ae0-217" who="Q470630">
            <seg>
              Tillväxt är inget problem i sig. Vi är för tillväxt om man bryter
              sambandet mellan ökade miljöproblem och tillväxten. Det är där
              som man har problemet i dag. En hållbar tillväxt är bra.
            </seg>
          </u>
          <u xml:id="i-cfd92865efdb4ae0-221" prev="i-cfd92865efdb4ae0-217" who="Q470630">
            <seg>
              Jag tycker att det är jättekul att få höra att Fredrik Reinfeldt
              följer våra kongresser på håll. Men jag kan bjuda in dig att på
              nära håll vara med och delta nästa gång i stället. Då kan det
              hända att du lär dig lite mer än vad som står i tidningarna. Det
              skulle vara jättekul, och du ska få en inbjudan direkt från mig.
            </seg>
          </u>
          <note type="speaker">
            Anf. 34 Näringsminister MAUD OLOFSSON (c) replik:
          </note>
          <u xml:id="i-cfd92865efdb4ae0-222" next="i-cfd92865efdb4ae0-227" who="Q253640">
            <seg>
              Herr talman! Det är rätt intressant att höra Peter Eriksson säga,
              och hylla det, att en rödgrön regering vore mycket bättre än den
              som kommer nu. Det är en hyllning till Miljöpartiets samarbete
              med Socialdemokraterna. Min fundering och reflexion är: Jag undrar
              om alla socialdemokrater runtom i landet känner igen sig. Jag
              är inte säker.
            </seg>
          </u>
          <u xml:id="i-cfd92865efdb4ae0-223" prev="i-cfd92865efdb4ae0-222" who="Q253640">
            <seg>
              Peter Eriksson är inte nöjd. Han har varit med i det rödgröna
              samarbetet. Men sedan kommer en lång lista på det som han inte
              är nöjd med. Det blev inte det, och inte det och inte det.
            </seg>
          </u>
          <u xml:id="i-cfd92865efdb4ae0-224" prev="i-cfd92865efdb4ae0-222" who="Q253640">
            <seg>
              Då är min enkla fråga: Varför vill han ha mer av det när han
              är så missnöjd på så många områden? Det är en gåta för mig, men
              det kanske du kan återkomma till.
            </seg>
          </u>
          <u xml:id="i-cfd92865efdb4ae0-225" prev="i-cfd92865efdb4ae0-222" who="Q253640">
            <seg>
              Sedan säger du att vi inte har råd med en regering som struntar
              i miljön. Nej, jag delar den åsikten. Det är därför som det är
              en stor uppgift för en ny regering att faktiskt fokusera på miljöområdet.
              I regeringsförklaringen finns ett långt avsnitt som handlar om
              energieffektivisering, om energiomställning, om bränslebyte, om
              en politik för att rädda Östersjön och Västerhavet, om ambitiösa
              klimatmål. Där tror jag att vi behöver ett samarbete. Är det någonstans
              som det konstruktiva samarbetet skulle vara bra vore det just
              på det här området. Jag hoppas verkligen att vi kan hitta goda
              lösningar.
            </seg>
          </u>
          <u xml:id="i-cfd92865efdb4ae0-226" prev="i-cfd92865efdb4ae0-222" who="Q253640">
            <seg>
              Det jag menar är att det behövs svenska företag som kan hjälpa
              till i den här miljötekniken. Då behöver vi både en bra företagspolitik
              och en bra miljöpolitik om vi ska komma framåt.
            </seg>
          </u>
          <u xml:id="i-cfd92865efdb4ae0-227" prev="i-cfd92865efdb4ae0-222" who="Q253640">
            <seg>
              Ni har möjligen haft höga ambitioner på miljöområdet, men ni
              har haft för låga ambitioner när det gäller företagspolitiken.
              Det är därför som ni inte har kommit tillräckligt långt. Jag tror
              att svenska företag behöver goda förutsättningar för att klara
              miljöpolitiken. De behöver ambitiösa miljömål, och vi behöver
              mer morötter och mindre av piskor i miljöpolitiken.
            </seg>
          </u>
          <note type="speaker">
            Anf. 35 PETER ERIKSSON (mp) replik:
          </note>
          <u xml:id="i-cfd92865efdb4ae0-228" next="i-cfd92865efdb4ae0-229" who="Q470630">
            <seg>
              Herr talman! Vad jag sade i mitt inledningsanförande var att
              vi hade velat fortsätta det arbete som vi har påbörjat. Det tror
              jag hade varit bättre för Sverige. Vi har till exempel, nu när
              vi pratar miljö- och klimatpolitik, åstadkommit att Sverige har
              blivit ledande när det gäller miljöbilar och miljöbränslen i världen
              i dag och speciellt i Europa. Jag är väldigt orolig för att den
              politiken kommer att ändras nu. Vi har tillfälliga upp- och nedgångar
              till exempel när det gäller olje- och bensinpriserna. Är Maud
              Olofsson intresserad av att försöka göra någonting nu för att
              de som kör miljöbilar faktiskt ska välja att också använda miljöbränslen?
              Vad planerar du att göra i det läget för att vi ska få en effekt
              på klimatsidan och att det inte bara är så att det körs en del
              miljöbilar runtom i Sverige utan att man också använder miljöbränslen
              i framtiden? Kommer ni att fortsätta med den politik som vi har
              satt upp där, att det ska vara lönsamt att köra miljöbilar, eller
              kommer ni att acceptera att den här utvecklingen stannar av? Det
              vore i så fall väldigt dåligt.
            </seg>
          </u>
          <u xml:id="i-cfd92865efdb4ae0-229" prev="i-cfd92865efdb4ae0-228" who="Q470630">
            <seg>
              När det gäller biologisk mångfald och klimat finns praktiskt
              taget ingenting konkret i den nya regeringsförklaringen. Det är
              oerhört tunnsått, och det säger hela den samlade miljörörelsen
              i Sverige. Jag tycker att det är trevligt om ni lyckas formulera
              några trevliga allmänna tal i regeringsdeklarationen och sådant,
              men det är roligare om ni kan få fram konkreta åtgärder. Det har
              också större betydelse i verkligheten. Kom igen med dem i stället!
            </seg>
          </u>
          <note type="speaker">
            Anf. 36 Utbildningsminister LARS LEIJONBORG (fp) replik:
          </note>
          <u xml:id="i-cfd92865efdb4ae0-230" next="i-cfd92865efdb4ae0-232" who="Q946818">
            <seg>
              Herr talman! I själva valanalysdelen var det en sak, som statsministern
              påpekade, som var lite intressant, och det är att Peter Eriksson
              säger: Ja, borgarna var bäst på jobben. Ja, borgarna hade bäst
              besked i regeringsfrågan. I övrigt tyckte jag att det var lite
              bekymmersamt och förvånande att Peter Erikssons anförande var
              så blockfixerat som det var. Ni har på en del enskilda punkter
              när det gäller försvaret av friskolor, när det gäller småföretagspolitiken
              och när det gäller den gamla regeringens miljömålsproposition
              till exempel samverkat med allianspartier.
            </seg>
          </u>
          <u xml:id="i-cfd92865efdb4ae0-231" prev="i-cfd92865efdb4ae0-230" who="Q946818">
            <seg>
              När man håller ett anförande efter ett val där man har hamnat
              i opposition händer det ibland att man använder uttrycket: Vi
              ska bedriva en konstruktiv oppositionspolitik. Det skulle vara
              lite intressant att höra om Miljöpartiet ser sin framtid som en
              del av ett väldigt tätt hopkittat i allt väsentligt rött block,
              eller om det här som plötsligt kastades fram att moderatledaren
              ska inbjudas till er kongress kanske är en öppning för en annan
              roll för Miljöpartiet.
            </seg>
          </u>
          <u xml:id="i-cfd92865efdb4ae0-232" prev="i-cfd92865efdb4ae0-230" who="Q946818">
            <seg>
              Även jag har det något egendomliga intresset, som Fredrik Reinfeldt
              avslöjade, att jag faktiskt följer vad ni beslutar. Där kom en
              natt ett beslut att ni var redo att medverka i en regering med
              Moderaterna. På det sättet är det inte egendomligt att moderatledaren
              också får komma på besök. Men viktigare än det är ändå hur ni
              ser er framtida roll i parlamentet. Är ni öppna för en dialog
              med den nya regeringen i viktiga sakfrågor, eller föredrar ni
              att sitta med Ohly och den nya s-ledaren och drömma om ett framtida
              regimskifte? Det skulle vara intressant att få en synpunkt på
              det.
            </seg>
          </u>
          <note type="speaker">
            Anf. 37 PETER ERIKSSON (mp) replik:
          </note>
          <u xml:id="i-cfd92865efdb4ae0-233" next="i-cfd92865efdb4ae0-235" who="Q470630">
            <seg>
              Herr talman! Låt mig börja med att lämna en inbjudan också till
              Lars Leijonborg. Då kan ni hålla varandra i handen om det blir
              otäckt, men vi är inte så farliga.
            </seg>
          </u>
          <u xml:id="i-cfd92865efdb4ae0-234" prev="i-cfd92865efdb4ae0-233" who="Q470630">
            <seg>
              När det gäller diskussionen om blockpolitik vill jag säga att
              det finns en rad frågor som vi kommer att vara högst intresserade
              av att diskutera med den nya regeringen. Vi kommer att se i sak
              hur förslagen läggs på bordet. Vi kommer att försöka vara konstruktiva
              och medverka i de frågor som vi tycker är viktiga. Vi är positiva
              till att hjälpa till att skjuta på åt ett grönt håll i miljöpolitiken
              och till att bryta det samarbete i kommittén som har varit mellan
              Socialdemokraterna och Folkpartiet och ha en mer öppen och positiv
              linje tillsammans med den nya regeringen när det gäller arbetskraftsinvandringen.
              Det finns en rad andra frågor där det kan vara möjligt också.
            </seg>
          </u>
          <u xml:id="i-cfd92865efdb4ae0-235" prev="i-cfd92865efdb4ae0-233" who="Q470630">
            <seg>
              Men vi kommer inte att ställa upp på en linje där det handlar
              om att slå på de mest utsatta, om att ta pengar från arbetslösa
              och sjuka för att satsa på dem som redan har det gott ställt och
              om att avskaffa förmögenhetsskatten utan att se till att de som
              har det bäst ställt i Sverige får betala andra skatter i stället.
              Vi tycker inte att vi har för mycket fördelningspolitik i den
              meningen i Sverige. Vi tycker inte att de rika betalar för hög
              skatt. Det är viktigt att ta ett ansvar för att de som har det
              sämre ställt ska känna att alla är med på båten.
            </seg>
          </u>
          <note type="speaker">
            Anf. 38 Socialminister GÖRAN HÄGGLUND (kd) replik:
          </note>
          <u xml:id="i-cfd92865efdb4ae0-236" next="i-cfd92865efdb4ae0-241" who="Q918261">
            <seg>
              Herr talman! Först har jag en liten anmärkning som mest riktar
              sig till mina kolleger. Här avslöjas de mest häpnadsväckande saker
              när det gäller intressen från både stats- och utbildningsministerns
              sida. Det borde naturligtvis ha redovisats före regeringsbildningen.
            </seg>
          </u>
          <u xml:id="i-cfd92865efdb4ae0-237" prev="i-cfd92865efdb4ae0-236" who="Q918261">
            <seg>
              Jag delar Peter Erikssons oro när det gäller klimatfrågan. Det
              är det kanske allra största hotet mot mänskligheten. Det är ett
              hot som vi svenskar delar med människor över hela planeten och
              som vi gemensamt måste hantera. Sverige ska vara aktivt på den
              internationella nivån för att driva på för att få bindande åtaganden
              som också fullföljs.
            </seg>
          </u>
          <u xml:id="i-cfd92865efdb4ae0-238" prev="i-cfd92865efdb4ae0-236" who="Q918261">
            <seg>
              Vi har också som land stora uppgifter framför oss. Vi har redovisat
              mycket av det vi vill göra, men mer kommer.
            </seg>
          </u>
          <u xml:id="i-cfd92865efdb4ae0-239" prev="i-cfd92865efdb4ae0-236" who="Q918261">
            <seg>
              Miljöpartiet har ett litet dilemma när man pekar ut, precis som
              vi alla gör, klimatfrågan som det största hotet och sedan säger
              att man dessutom, förutom att fasa ut olja och fossilbaserade
              bränslen, vill stänga ned fungerande kärnreaktorer. Kärnkraften
              är en motkraft mot klimathotet, och där har Peter Eriksson ett
              bekymmer.
            </seg>
          </u>
          <u xml:id="i-cfd92865efdb4ae0-240" prev="i-cfd92865efdb4ae0-236" who="Q918261">
            <seg>
              Peter Eriksson och Miljöpartiet talar då och då om mer valfrihet
              för småbarnsföräldrar och en större möjlighet för föräldrar att
              tillbringa tid tillsammans med barnen. Han har nu samarbetat med
              Lars Ohly och Göran Persson under en längre tid, och där finns
              ju ett ganska begränsat utrymme. Det vore intressant att höra
              Peter Eriksson utveckla några tankar om detta.
            </seg>
          </u>
          <u xml:id="i-cfd92865efdb4ae0-241" prev="i-cfd92865efdb4ae0-236" who="Q918261">
            <seg>
              Peter Eriksson vill ha fler jobb, men tillhör samtidigt ett parti
              som går till val på friår och att vi ska jobba mindre. Det tycker
              jag är lite bekymmersamt. Hur hänger detta ihop, Peter Eriksson?
            </seg>
          </u>
          <note type="speaker">
            Anf. 39 PETER ERIKSSON (mp) replik:
          </note>
          <u xml:id="i-cfd92865efdb4ae0-242" next="i-cfd92865efdb4ae0-244" who="Q470630">
            <seg>
              Herr talman! Logik är inte alltid det lättaste att förstå i politiken.
              Det kan jag hålla med Göran Hägglund om. Han stod till exempel
              här alldeles nyss och pratade om att det behövs en bra klimatpolitik
              och att vi måste ta vårt ansvar och jobba internationellt, men
              i valrörelsen för några veckor sedan drev han frågan om sänkta
              bensinskatter. Hur hänger det ihop, Göran Hägglund? Är det genom
              sänkta skatter på fossila bränslen vi ska få människor att avstå
              från dem och satsa på andra saker i stället? Det tycker jag är
              en mycket intressant fråga som han kanske skulle kunna svara på.
            </seg>
          </u>
          <u xml:id="i-cfd92865efdb4ae0-243" prev="i-cfd92865efdb4ae0-242" who="Q470630">
            <seg>
              Vi drev också frågan om sänkt arbetstid, framför allt för småbarnsföräldrar,
              i valrörelsen. Jag tror att det är en utveckling som skulle vara
              väldigt positiv för livskvaliteten för barn, småbarnsföräldrar
              och också för näringslivet som helhet. Det handlar om att satsa
              på att småbarnsföräldrar får en möjlighet att, med stöd från staten,
              gå ned i arbetstid. Men det handlar inte om att lämna arbetslivet
              helt och hållet, stanna hemma och bli den nya tidens hemmafruar.
            </seg>
          </u>
          <u xml:id="i-cfd92865efdb4ae0-244" prev="i-cfd92865efdb4ae0-242" who="Q470630">
            <seg>
              Det är skillnaden mellan Kristdemokraterna och Miljöpartiet.
              Vi vill ge människor möjlighet att klara av sina liv, få en arbetstidsförkortning,
              klara av livspusslet, ha tid med att hämta och lämna ungarna och
              handla mat i affären. Men Kristdemokraterna driver en politik
              där det blir ännu mer lönsamt om man helt stannar hemma. Då får
              vi en situation där hemmafruarna kommer tillbaka i Sverige. Jag
              tror inte att det är småbarnsföräldrarnas mål att vi ska få en
              sådan utveckling i Sverige. Det är inte alls så. Ni driver en
              gammaldags borgerlig politik som skulle föra Sverige tillbaka.
            </seg>
          </u>
          <note type="speaker">
            Anf. 40 Socialminister GÖRAN HÄGGLUND (kd) replik:
          </note>
          <u xml:id="i-cfd92865efdb4ae0-245" next="i-cfd92865efdb4ae0-248" who="Q918261">
            <seg>
              Herr talman! Jag tycker att vi har fått en väldigt fin kammare,
              men jag vet inte om högtalaranläggningen är ur funktion i närheten
              av Peter Eriksson. Jag ställde några frågor som handlade om hur
              hans syn på klimatfrågan går ihop med de krav som Miljöpartiet
              har om att stänga av ytterligare kärnreaktorer, jag ställde frågor
              om familjepolitiken och hur det går att föra den politiken tillsammans
              med Lars Ohly och Göran Persson och jag ställde frågor som rörde
              friåret. Peter Eriksson svarade genom att ställa några frågor
              till mig.
            </seg>
          </u>
          <u xml:id="i-cfd92865efdb4ae0-246" prev="i-cfd92865efdb4ae0-245" who="Q918261">
            <seg>
              Jag ska gärna svara på dem. När det gäller bensinskatten är jag
              orolig för att människor som lever med små ekonomiska marginaler
              får svårt att bära dramatiska prishöjningar.
            </seg>
          </u>
          <u xml:id="i-cfd92865efdb4ae0-247" prev="i-cfd92865efdb4ae0-245" who="Q918261">
            <seg>
              När det gäller familjepolitiken är jag lite förundrad. Peter
              Eriksson säger att det är viktigt att föräldrar kan tillbringa
              mer tid tillsammans med sina barn. Där är vi uppenbarligen överens,
              men i hans värld går det en knivskarp linje. Det är helt okej
              och jättebra med föräldraförsäkringen då de flesta av oss är hemma
              på heltid under den första tiden då barnen är små. Men sedan,
              när den tiden är över, blir det en hemmafru- eller möjligen en
              hemmamansfälla att vara hemma med barnen på heltid. Hur hänger
              det ihop, Peter Eriksson? Varför inte ge föräldrarna förtroendet
              att själva kunna avgöra vilken barnomsorgsform de önskar, om de
              vill stanna hemma en tid eller minska sin arbetstid under en tid
              för att kunna tillbringa mer tid tillsammans med barnen? Jag får
              inte det resonemanget att gå ihop.
            </seg>
          </u>
          <u xml:id="i-cfd92865efdb4ae0-248" prev="i-cfd92865efdb4ae0-245" who="Q918261">
            <seg>
              Utveckla gärna er syn när det gäller kärnkraften och klimatfrågan,
              för där hänger det inte ihop. Utveckla gärna er syn på hur ni
              ska kunna formulera en gemensam familjepolitik tillsammans med
              Lars Ohlys parti. Dessutom saknar jag min inbjudan.
            </seg>
          </u>
          <note type="speaker">
            Anf. 41 PETER ERIKSSON (mp) replik:
          </note>
          <u xml:id="i-cfd92865efdb4ae0-249" next="i-cfd92865efdb4ae0-252" who="Q470630">
            <seg>
              Herr talman! Vi är så många på våra kongresser så vi kan inte
              bjuda in alla, men dig kan vi i alla fall bjuda in, och Maud också
              för den delen, så får ni komma och lyssna på våra diskussioner,
              bland annat om familjepolitiken. Jag lovar att det kan bli ganska
              livaktiga diskussioner.
            </seg>
          </u>
          <u xml:id="i-cfd92865efdb4ae0-250" prev="i-cfd92865efdb4ae0-249" who="Q470630">
            <seg>
              Det är min åsikt att en arbetstidsförkortning för småbarnsföräldrar
              skulle göra Sverige bättre, ge barnen större möjligheter, ge mer
              tid för ungarna och stärka livskvaliteten. Men att återgå till
              ett hemmafrusystem är feltänkt, och det är det som ni vill i grunden.
              Det är målet för en kristdemokratisk politik. Det går inte att
              komma till någon annan slutsats när man ser de åtgärder som ni
              föreslår, men inte för alla i och för sig. De som har det riktigt
              gott ställt ska ha bättre möjligheter att få någon annan som gör
              jobbet i stället. Det är också ett alternativ, men det är bara
              för dem som har det riktigt gott ställt.
            </seg>
          </u>
          <u xml:id="i-cfd92865efdb4ae0-251" prev="i-cfd92865efdb4ae0-249" who="Q470630">
            <seg>
              Kärnkraften är inte ett hållbart energisystem den heller. Därför
              behöver vi fasa ut det steg för steg, men det ska, som vi ser
              det, göras i takt med att vi nu bygger upp nya hållbara elproducerande
              system och satsar på vindkraft och solenergi och också får en
              ökad effektivisering i energisystemet som helhet. Då kan vi successivt
              fasa ut både fossila bränslen och uran som energikällor.
            </seg>
          </u>
          <u xml:id="i-cfd92865efdb4ae0-252" prev="i-cfd92865efdb4ae0-249" who="Q470630">
            <seg>
              Vi tror att vi skulle kunna fortsätta en positiv familjepolitik
              med Socialdemokraterna. Vi har lyckats få en förstärkning när
              det gäller de månader då man får ersättning efter att man fött
              barn, och vi har höjt ersättningsnivån. Vi skulle kunna fortsätta
              med ytterligare några månader. Vi tror att vi kan övertala både
              Vänstern och Socialdemokraterna i den frågan.
            </seg>
          </u>
          <note type="speaker">
            Anf. 42 Statsminister FREDRIK REINFELDT (m):
          </note>
          <u xml:id="i-cfd92865efdb4ae0-253" next="i-cfd92865efdb4ae0-271" who="Q52920">
            <seg>
              Herr talman! Ärade ledamöter av denna kammare! Svenska folket
              har gjort sitt val och har beslutat sig för att byta regering.
              Det är inte ofta det sker i vårt land. Kraften i viljan att göra
              denna förändring var så stark att vi nu för första gången på 25
              år har ett majoritetsunderlag för regeringen i denna kammare.
            </seg>
          </u>
          <u xml:id="i-cfd92865efdb4ae0-254" prev="i-cfd92865efdb4ae0-253" who="Q52920">
            <seg>
              Med er in i denna nu omgjorda och vackra kammare tar ni era respektive
              väljares förväntningar om att ni ska bära deras röst, deras tankar
              och deras förhoppningar också på plats här i kammaren. En del
              av er kommer med valvinden i ryggen och utgör en del av ett regeringsunderlag.
              Andra har lite grann andra känslor med sig hit in. Men ni har
              i lika hög grad ögonen på er och samma typ av förväntningar från
              era respektive väljare. Och ta det från en som vet hur det är
              att sitta i opposition: Det är inte säkert att era väljare tycker
              att ni är allra bäst just den dagen då ni har gnällt allra högst
              på de politiska motståndare ni har här i kammaren!
            </seg>
          </u>
          <u xml:id="i-cfd92865efdb4ae0-255" prev="i-cfd92865efdb4ae0-253" who="Q52920">
            <seg>
              Svenska folket valde bort Socialdemokraterna, som gjorde det
              sämsta valresultatet sedan den allmänna rösträtten infördes. Svenska
              folket valde bort Göran Persson, en person som har dominerat svensk
              politik i över ett decennium och som det naturligtvis går att
              säga väldigt mycket om. Men låt oss i dag bara konstatera att
              väljarna verkar ha lite känsla för när en person har gjort sitt.
            </seg>
          </u>
          <u xml:id="i-cfd92865efdb4ae0-256" prev="i-cfd92865efdb4ae0-253" who="Q52920">
            <seg>
              Svenska folket valde bort den förnöjsamhet som spred sig över
              Socialdemokraterna och vänsteralternativet här i Sveriges riksdag
              känslan av att allt som behövde göras var gjort, att det bara
              fanns bra beskrivningar att göra av vårt land och att inga tillkortakommanden
              och inga mänskliga brister fanns kvar värda att berätta om, bry
              sig om eller ha som utgångspunkt för politiskt beslutsfattande.
              Man valde bort en vilja att dölja arbetslöshet med högt uppdrivna
              åtgärdsprogram snarare än en politik som lade grund för att jobben
              skulle kunna växa till. Man valde bort brister i ett regeringsalternativ
              som inte förmådde ge gemensamma svar och som inte kunde berätta
              hur en gemensam regeringsbildning skulle se ut den var inte ens
              önskad av någon annan än möjligen Miljöpartiet. Dessa grundfrågor,
              som man inte kunnat ge svar på, är ju någonting som väljare alltid
              ställer sig frågan om. Efter att ha funderat kring ideologi och
              politiskt parti kommer man också till frågan: Vem ska då bestämma,
              och med vem? Hur ska det se ut? Hur ska de ta ansvar för Sverige?
              Bristerna, att inte kunna svara på hur regeringsalternativet såg
              ut, låg också till grund för att man valdes bort.
            </seg>
          </u>
          <u xml:id="i-cfd92865efdb4ae0-257" prev="i-cfd92865efdb4ae0-253" who="Q52920">
            <seg>
              Svenska folket har valt en alliansregering. Allians för Sverige
              innebär en fördjupning av borgerligt samarbete i en utsträckning
              vi aldrig tidigare har sett. Det var möjligt i en tid då fyra
              borgerliga partier var stadda i förändring. Vi kunde nå varandra
              i en övertygelse om att om vi kunde hitta en samverkansform som
              byggde på att alla skulle bidra och att alla skulle känna att
              man har fått med det man tycker är viktigt, då skulle vi kunna
              lägga grunden för någonting långsiktigt ett ansvarstagande för
              Sverige byggt på en väl förberedd politik som ringar in de samhällsproblem
              som andra politiska krafter har blivit blinda för och som dessutom
              har beredskap att göra någonting åt dem.
            </seg>
          </u>
          <u xml:id="i-cfd92865efdb4ae0-258" prev="i-cfd92865efdb4ae0-253" who="Q52920">
            <seg>
              Svenska folket valde det enda regeringsalternativet med ett förberett
              jobbprogram, en idé om hur jobb växer till. Det byggde på drivkrafter,
              enskildas drivkrafter och entreprenörers drivkrafter, och på stöd
              för att verkligen få fram varaktig sysselsättning. Utgångspunkten
              är att om politiken inte förs på det sättet kommer det Sverige
              som är delat mellan dem som har jobb och dem som står vid sidan
              av att permanentas. Svenska folket valde en inkluderande attityd
              i synen på utanförskap där vi blev de som talade om människor
              som inte kom till sin rätt och som inte möttes av attityden att
              de också skulle få möjligheter att växa i vårt samhälle.
            </seg>
          </u>
          <u xml:id="i-cfd92865efdb4ae0-259" prev="i-cfd92865efdb4ae0-253" who="Q52920">
            <seg>
              Svenska folket valde en allians som talade om förbättrad kvalitet
              och förbättrade resultat i den skattefinansierade välfärden. Denna
              allians vågade kritisera en skola som vi alla är eniga om ska
              finnas tillgänglig och vara öppen för alla, men det kan inte vara
              det enda krav vi ställer. Alliansen formulerade också krav om
              att eleverna måste växa i kunskaper, och det måste vi kunna följa
              upp. Man måste kunna kritisera om kvaliteten är dålig. Man måste
              kunna göra detta i en väl avvägd skolpolitik som ger elever och
              föräldrar möjlighet och makt att påverka. Det måste bli ett samspel
              mellan politikens ambitioner och människors egen vilja att fatta
              egna beslut om sitt eget liv. Detta var vår utgångspunkt när det
              gäller skolan, synen på sjukvård och synen på äldreomsorg. Svenska
              folket gillade vad de hörde: Äntligen en regering som tar med
              oss medborgare i sitt sätt att utforma samhället! Man använder
              inte diktat, utan man ger just den här möjligheten att få vara
              med större makt också åt mig.
            </seg>
          </u>
          <u xml:id="i-cfd92865efdb4ae0-260" prev="i-cfd92865efdb4ae0-253" who="Q52920">
            <seg>
              Under de år som nu följer kommer ibland ideologisk konflikt att
              uppstå. Det är bra. Det är bra med konflikter av det slaget i
              demokratin. Det gör politiken värd att lyssna till. Det gör valen
              betydelsefulla att göra för väljare som följer politiken. Men
              här kommer också att följa inbjudan till samförstånd.
            </seg>
          </u>
          <u xml:id="i-cfd92865efdb4ae0-261" prev="i-cfd92865efdb4ae0-253" who="Q52920">
            <seg>
              Det är klokt i ett litet land att ibland söka samförståndets
              väg. Det har vi gjort i vår historia, och det bör vi vara öppna
              för att göra också framgent. När 90-talskrisen skulle åtgärdas
              gjordes väldigt mycket klokt i bred samsyn i denna riksdag för
              att lägga grund för en bättre ekonomisk utveckling. Jag var med
              och fattade beslut om en oberoende riksbank. Jag var med och fattade
              beslut om en ny budgetordning med utgiftstak, ett nytt sätt att
              fatta beslut som lägger bättre grund för kontroll på statsfinanserna
              än vad som gällde före den reformen. Det var flera av oss som
              var med, kampanjade och vann svenska folkets stöd för att inträda
              i Europeiska unionen. Vi är flera som har varit med och fattat
              beslut om ett långsiktigt bättre, mer hållfast pensionssystem.
            </seg>
          </u>
          <u xml:id="i-cfd92865efdb4ae0-262" prev="i-cfd92865efdb4ae0-253" who="Q52920">
            <seg>
              Alla de exempel jag nu nämnde kunde åstadkommas genom överenskommelser
              mellan de borgerliga partierna och Socialdemokraterna. Det var
              klokt, långsiktigt och bra för Sverige. Det bör inte väljas bort
              inför framtiden när det är möjligt att nå den typen av samförstånd
              igen.
            </seg>
          </u>
          <u xml:id="i-cfd92865efdb4ae0-263" prev="i-cfd92865efdb4ae0-253" who="Q52920">
            <seg>
              Jag har härifrån förvisso inte från denna talarstol eftersom
              vi i förnyelsens tidevarv nu också har bytt talarstol sträckt
              ut händer under gångna mandatperioder i ambitionen att till exempel
              nå en bättre och bredare samsyn på försvars- och säkerhetspolitiken.
              Vi har gjort det under historiens gång, och jag tycker att det
              är klokt att göra det även framgent. Jag ser gärna en bred översyn
              i samsyn av socialförsäkringssystemet någonting som har flaggats
              upp vid flera tillfällen i denna kammare att man borde göra för
              att se över möjligheterna att få mer av ett raka-rör-system, möjligen
              mer försäkringsbaserat än vi upplever att dagens system är.
            </seg>
          </u>
          <u xml:id="i-cfd92865efdb4ae0-264" prev="i-cfd92865efdb4ae0-253" who="Q52920">
            <seg>
              Jag tycker att den breda inbjudan till samsyn i energipolitiken
              som alliansen har signalerat vid flera tillfällen är någonting
              som vi i grunden rimligen borde vara rätt överens om. I detta
              vårt lilla land med rätt kargt klimat, ett land baserat på en
              stark industribas med ofta elintensiv verksamhet, borde vi väl
              kunna komma överens om att se till att det finns bra med energi
              för att klara både uppvärmning och jobb? Ska det vara så svårt?
              Vi har väldigt många väljare i våra respektive partier som faktiskt
              förväntar sig att det här borde finnas en mycket bred samsyn för
              att göra detta möjligt. Vi delar ju också uppfattningen att framtidsutmaningarna
              bygger på att utveckla de alternativ som kan ersätta inte minst
              oljan eftersom sättet att producera energi påverkar livsklimatet,
              jordens klimat, om vi gör fel. Låt oss därför säkra både en god
              energitillgång och en ambition att utveckla alternativen för framtiden.
            </seg>
          </u>
          <u xml:id="i-cfd92865efdb4ae0-265" prev="i-cfd92865efdb4ae0-253" who="Q52920">
            <seg>
              För övrigt ingår vi i utredningar som tittar över den svenska
              författningen. Även det är klokt att göra i bred samsyn. Det kan
              säkert finnas andra exempel än de jag nu nämner. Vi kommer att
              ha en öppen attityd. Vi kommer att inbjuda till samtal. Vi räds
              dock inte när vi blir oense. Vi räds inte den ideologiska konflikten.
              Den är oftast bra att ta.
            </seg>
          </u>
          <u xml:id="i-cfd92865efdb4ae0-266" prev="i-cfd92865efdb4ae0-253" who="Q52920">
            <seg>
              I utvecklandet av Nya moderaterna lärde jag mig en sak, och det
              är att väljare ofta tycker att politiken utformas genom att man
              först rättar in hur systemen ska se ut och sedan förväntar sig
              att människor ska anpassa sig till dessa. Politikens värld är
              ersättningsnivåer och systemuppbyggnad och systemord, vilket ofta
              gör det svårt för människor att ta den till sig. Vi förstår inte
              den utgångspunkten. Därför är det klokt att alltid börja i politiken
              genom att vända på resonemanget och i stället ta människorna som
              utgångspunkt.
            </seg>
          </u>
          <u xml:id="i-cfd92865efdb4ae0-267" prev="i-cfd92865efdb4ae0-253" who="Q52920">
            <seg>
              Låt mig nämna hur jag med människan som utgångspunkt vill se
              ett Sverige präglat av alliansregeringen de kommande fyra åren.
              Utgångspunkten ska vara att människors egen växt står i fokus,
              människors möjligheter att växa utifrån egna förutsättningar.
              Det är en utgångspunkt som tar för givet att människor har en
              vilja att göra väl och vill möta uppskattning för det som de gjort.
              Det tror jag att vi alla bär inom oss. Ett av de bästa dragen
              hos människan är just att vi har den starka drivkraften att göra
              rätt och att uppskattas av andra.
            </seg>
          </u>
          <u xml:id="i-cfd92865efdb4ae0-268" prev="i-cfd92865efdb4ae0-253" who="Q52920">
            <seg>
              Två saker är då viktiga att lägga till. För det första är det
              orimligt att tro att allt detta kan mötas med politiska åtgärder.
              Det är inte alltid svaren finns i politiken. Väldigt mycket av
              livet finns bortom politiken, bortom politikens räckvidd, och
              handlar om samlevnad med andra utanför politiken. För det andra
              måste det finnas en insikt om att det finns en destruktivitet
              hos människan. Det blir många gånger fel, vilket också måste vägas
              in när vi formar vår politik. Vi måste vara redo att ge utrymme
              men också redo att korrigera när det inte blir rätt.
            </seg>
          </u>
          <u xml:id="i-cfd92865efdb4ae0-269" prev="i-cfd92865efdb4ae0-253" who="Q52920">
            <seg>
              Det första handlar i grunden om att fler ska få möjlighet att
              arbeta, fler ska få möjlighet att bli företagare, fler ska få
              möjlighet att nå kunskapsresultaten i den svenska skolan. De är
              grunderna för att kunna växa utifrån egna förutsättningar. Det
              andra handlar om människors sammanhållning. Viljan som vi alla
              har att visa omtanke om vår nästa måste vara en viktig utgångspunkt.
              Vi vill känna närhet till varandra. Vi vill behandla varandra
              väl. Det ska vara vår förväntan. Men även här måste ett varningens
              ord ges: Människans väsen innehåller också intolerans, och det
              gäller inte bara på några platser hos några få. Vi har alla ibland
              lite drag av den även om många är duktiga på att hålla den tillbaka.
            </seg>
          </u>
          <u xml:id="i-cfd92865efdb4ae0-270" prev="i-cfd92865efdb4ae0-253" who="Q52920">
            <seg>
              Vår utgångspunkt ska vara att förutsätta att där intolerans finns
              måste det föras en politik som bryter med intoleransen, som öppnar
              upp för sammanhållning. En politik som bryter utanförskap, är
              för ökad jämställdhet, bejakar ett civilt samhälle större än staten,
              ser till att brottsbekämpning och psykiatri fungerar och bygger
              tillit mellan människor grundar den sammanhållning mellan människor
              som vi nu vill se följa i det Sverige som bytt regering.
            </seg>
          </u>
          <note>
            Anf. 43 GÖRAN PERSSON i Stjärnhov (s) replik:
          </note>
          <u xml:id="i-cfd92865efdb4ae0-271" prev="i-cfd92865efdb4ae0-253" who="Q52920">
            <seg>
              Fru talman! Jag kan instämma i mycket av vad Fredrik Reinfeldt
              sade. Så är det sagt. Dock saknar jag en redovisning inför kammaren
              av en av de stora inrikespolitiska frågor där Fredrik Reinfeldt
              bytt uppfattning. Berätta vad det var som gjorde att du ändrade
              dig om trängselskatterna.
            </seg>
          </u>
          <note type="speaker">
            Anf. 44 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-272" next="i-cfd92865efdb4ae0-276" who="Q52920">
            <seg>
              Fru talman! Om det finns någon fråga där just Göran Persson är
              den som ska ställa den gäller det huvudkonstruktören av trängselskatternas
              tillkomst. Efter nattliga förhandlingar efter förra valet fick
              en något förvånad svensk valmanskår, och också förvånade ledare
              i Stockholms stadshus, reda på att trängselskatter nu skulle införas
              på prov efter en modell som ingen hade förvarnat väljarna om.
            </seg>
          </u>
          <u xml:id="i-cfd92865efdb4ae0-273" prev="i-cfd92865efdb4ae0-272" who="Q52920">
            <seg>
              Vi kan konstatera att det genomförts folkomröstningar runtomkring
              i Stockholms län där Stockholms stads invånare röstat ja, fjorton
              länskommuner röstat nej och elva länskommuner inte fått rösta.
              Det ställer oss inför ett dilemma. Det är ett svårtolkat resultat.
              Vi måste också komma ihåg att det inte bara är en fråga om hur
              man ska använda trängselavgifter om man känner till Stockholmstrafikens
              olika försök att lösas upp i politiken genom decennierna utan
              det handlar även om frågor om kringfartsleder. Det kan också handla
              om spårbunden trafik.
            </seg>
          </u>
          <u xml:id="i-cfd92865efdb4ae0-274" prev="i-cfd92865efdb4ae0-272" who="Q52920">
            <seg>
              Det vi försökt göra är att utifrån dessa resultat, utifrån de
              förväntningar som människor har på att infrastrukturen ska fungera
              i Stockholmsregionen det påverkar ju inte bara denna region utan
              hela Mälardalen och i realiteten hela landet hitta en utgång som
              öppnar upp en hel del av det som politiskt varit svårt. Här har
              lovats bort resurser till sådant som inte förstärker kapaciteten
              tillräckligt mycket, vilket tränger undan annan spårbunden trafik,
              andra kollektivtrafiksatsningar. Här har saknats underlag för
              att bygga infrastrukturlösningar som gör att vi kan finansiera
              kringfartsleder, och här finns ett svar att ge när det gäller
              att använda trängselavgifter eller brukaravgifter.
            </seg>
          </u>
          <u xml:id="i-cfd92865efdb4ae0-275" prev="i-cfd92865efdb4ae0-272" who="Q52920">
            <seg>
              Vi ogillar idén att lägga en skatt bara för att driva bort några
              från vägarna, och att inte med de resurser den gav även om det
              var försvinnande lite lägga en grund för ytterligare finansiering
              av kringfartsleder. Moderaterna som parti tror på idén att kringfartsleder
              som byggs ut, nya vägar som byggs, kan finansieras med brukaravgifter.
              På det sätt som vi nu kunnat komma överens tycker jag att vi fört
              ihop de olika delar som behövs för att ge hopp åt denna region.
            </seg>
          </u>
          <note>
            Anf. 45 GÖRAN PERSSON i Stjärnhov (s) replik:
          </note>
          <u xml:id="i-cfd92865efdb4ae0-276" prev="i-cfd92865efdb4ae0-272" who="Q52920">
            <seg>
              Fru talman! Jag vet inte om några i kammaren blev klokare av
              det svaret. Är det så att det blir trängselskatter i Stockholm?
              Ska vi uppfatta det så? De ger ju uppenbarligen inga pengar som
              kan användas till att lösa trafikproblemen, men det ska tydligen
              kompenseras genom andra avgifter på andra trafikleder. Är det
              så jag ska uppfatta det?
            </seg>
          </u>
          <note type="speaker">
            Anf. 46 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-277" next="i-cfd92865efdb4ae0-279" who="Q52920">
            <seg>
              Fru talman! Den utformning som trängselavgifterna hade, både
              deras tillkomst och sättet att utforma dem på, har vi rest berättigad
              kritik mot. Vi gillade inte tillkomsten. Vi tyckte att det väckte
              frågor av både integritetskaraktär och också en del frågor om
              vad man använde resurserna, i form av avgifter, till att finansiera.
              Kritiken har alltså varit att med den konstruktionen lösgjordes
              väldigt små resurser till att egentligen göra annat än att finansiera
              själva projektet. Det har varit en återkommande kritik från Stockholmsregionens
              företrädare.
            </seg>
          </u>
          <u xml:id="i-cfd92865efdb4ae0-278" prev="i-cfd92865efdb4ae0-277" who="Q52920">
            <seg>
              Vi bör också notera och den frågan kommer vi att brett kunna
              diskutera att en ytterligare kritik varit att detta framställts
              som ett lokalt beslut att fatta av Stockholms stad. Men så fungerar
              inte våra lagar. Det är i grunden riksdagen som fattar beslut
              om detta, och i vår grundlag finns inte utrymme för den typ av
              beslut som åtminstone antyddes för väljarna, nämligen att de skulle
              få fatta beslut efter eget huvud. Det har gjort att vi hänvisat
              till att Grundlagsutredningen bör titta på möjligheten att man
              lokalt eller regionalt kanske ska kunna ta ut den typen av avgifter,
              inte minst för att lägga grunden för de infrastruktursatsningar
              som det ju finns behov av i hela vårt land och som det knackas
              på om.
            </seg>
          </u>
          <u xml:id="i-cfd92865efdb4ae0-279" prev="i-cfd92865efdb4ae0-277" who="Q52920">
            <seg>
              Svaret är alltså att vi väljer bort det som du och andra hittade
              på den där natten för fyra år sedan. Däremot hoppas vi att vi
              nu lagt grunden för att kunna använda avgifter som stöd för att
              få en utbyggnad av infrastrukturen på plats och att försöka lösa
              de utmaningar som finns i Stockholmsregionen. Skälet till att
              svaret inte kan ges tydligare än så är att vi har respekt för
              att det regionalt och lokalt finns en vilja att vara med i dialogen
              och vara med och fatta beslut. Därför har vi sagt att vi ska utse
              en statlig förhandlingsman som tillsammans med Stockholms stad,
              Stockholms läns landsting, Kommunförbundet i Stockholms län samt
              berörda kommuner för dialogen vidare utifrån de slutsatser vi
              försökt dra. Vad de gemensamt kommer fram till ska sedan förhoppningsvis
              lägga grunden för en bättre trafikpolitik.
            </seg>
          </u>
          <note type="speaker">
            Anf. 47 LARS OHLY (v) replik:
          </note>
          <u xml:id="i-cfd92865efdb4ae0-280" next="i-cfd92865efdb4ae0-284" who="Q262285">
            <seg>
              Fru talman! Jag vill minnas att Fredrik Reinfeldt efter Göran
              Perssons inledningsanförande sade att Persson gav självgodheten
              ett ansikte. Den början till en valanalys som Reinfeldt här försökte
              sig på visar att han själv i detta avseende är duktig på att överträffa
              Göran Persson.
            </seg>
          </u>
          <u xml:id="i-cfd92865efdb4ae0-281" prev="i-cfd92865efdb4ae0-280" who="Q262285">
            <seg>
              Det går bra att stå och prata om vikten av en politik där alla
              är med och där man minskar klyftorna i samhället så länge retorik
              och politik hänger ihop.
            </seg>
          </u>
          <u xml:id="i-cfd92865efdb4ae0-282" prev="i-cfd92865efdb4ae0-280" who="Q262285">
            <seg>
              Ni har egentligen inget att yvas över än, för ni har ännu inte
              fått möjligheten att påverka politikens utformning och därmed
              samhällets utveckling. Men ni kommer nu att få den möjligheten.
              Jag är övertygad om att vi då kommer att få se att en politik
              för minskade klyftor enligt högeralliansens förslag kommer att
              leda till ökade klyftor. En politik för att minska arbetslösheten
              kommer att leda till att arbetslösheten åter når katastrofsiffror.
              En politik för att öka jämställdheten enligt er regering kommer
              att innebära en återgång till att kvinnorna har huvudansvaret
              för hem och barn.
            </seg>
          </u>
          <u xml:id="i-cfd92865efdb4ae0-283" prev="i-cfd92865efdb4ae0-280" who="Q262285">
            <seg>
              Att bevara den svenska modellen innebär i er tappning att man
              ifrågasätter kollektivavtal, ökar egenavgifterna i a-kassan, tar
              bort avdragsrätten för fackföreningsavgift och inrättar låglönejobb.
              Fredrik Reinfeldt talar om samhällets ansvar för infrastruktursatsningar.
              Samtidigt har hans partikolleger i Nacka sett till att de som
              där har villor själva får betala de vägbyggen som behövs, för
              Nackas moderater prioriterar skattesänkningar.
            </seg>
          </u>
          <u xml:id="i-cfd92865efdb4ae0-284" prev="i-cfd92865efdb4ae0-280" who="Q262285">
            <seg>
              Ni har varit väldigt tydliga med att brottsbekämpning ska stå
              högt på listan. I socialförsäkringsutskottet föreslog de fyra
              allianspartierna i våras att det skulle inrättas en fuskminister.
              Varför har det inte gjorts, Fredrik Reinfeldt? Nöjer du dig med
              att ha fuskande ministrar i stället?
            </seg>
          </u>
          <note type="speaker">
            Anf. 48 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-285" next="i-cfd92865efdb4ae0-288" who="Q52920">
            <seg>
              Fru talman! Kontrollen över fusk och överutnyttjande ligger naturligen
              hos socialförsäkringsministern och till en del också hos arbetsmarknadsministern.
              Jag tror att svenska folket väntar sig att systemen ska användas
              av dem som är i verkligt behov av stöd och inte av dem som inte
              är det. Därför säger jag att det är bra att man sätter press på
              dem som fuskar och överutnyttjar systemen.
            </seg>
          </u>
          <u xml:id="i-cfd92865efdb4ae0-286" prev="i-cfd92865efdb4ae0-285" who="Q52920">
            <seg>
              I valrörelsen påpekade jag att detta delvis har gjorts av en
              tidigare majoritet. Man har med Lars Ohlys stöd anställt nya fuskhandläggare
              på Försäkringskassan. Tanken är alltså inte helt ny. Jag tror
              ändå att det är viktigt att fullfölja den, och till detta måste
              också föras en politik som sänker trösklar, så att människor känner
              att det också finns en arbetsmarknad, en möjlighet att komma ut
              i arbete. Det är något som har saknats.
            </seg>
          </u>
          <u xml:id="i-cfd92865efdb4ae0-287" prev="i-cfd92865efdb4ae0-285" who="Q52920">
            <seg>
              Talet om hur retorik och praktik förhåller sig till varandra
              kommer vi nog att få höra ofta. Lars Ohly är ju lite arg ibland,
              och vi har lärt känna hans stil i debatterna. Han kommer säkert
              hela tiden att hävda att ingenting görs för att någon ska få det
              bättre. Sedan blir frågan hur människor upplever detta i verkligheten.
            </seg>
          </u>
          <u xml:id="i-cfd92865efdb4ae0-288" prev="i-cfd92865efdb4ae0-285" who="Q52920">
            <seg>
              Verkligheten är politikens spegel. Det handlar om huruvida människor
              upplever att denna regering, som är byggd för att se till att
              jobben blir fler och har utformat sin politik för att jobben ska
              bli fler, också kan leverera detta. Självklart kommer detta att
              vara en grundläggande fråga för svenska folket i valet 2010. Att
              Lars Ohly även då kommer att vara emot och vill se det hela på
              ett annat sätt har klargjorts tydligt här i dag. Det har nog föga
              förvånat någon. Men det verkliga avgörandet ligger hos svenska
              folket.
            </seg>
          </u>
          <note type="speaker">
            Anf. 49 LARS OHLY (v) replik:
          </note>
          <u xml:id="i-cfd92865efdb4ae0-289" next="i-cfd92865efdb4ae0-292" who="Q262285">
            <seg>
              Fru talman! Det skulle vara förvånande om vi skulle applådera
              den politik som vi har bekämpat hela valrörelsen. Det är min uppgift
              att företräda hela den mycket starka opinion en opposition till
              högerpolitiken som jag är säker på kommer att växa de närmaste
              åren.
            </seg>
          </u>
          <u xml:id="i-cfd92865efdb4ae0-290" prev="i-cfd92865efdb4ae0-289" who="Q262285">
            <seg>
              Min fråga om en fuskminister handlar om att ni så ofta har framställt
              överutnyttjande och fusk i socialförsäkringen som ett stort problem.
              Det är klart att det är helt oacceptabelt om någon till exempel
              arbetar svart och samtidigt uppbär a-kassa. Men det finns en annan
              brottslighet som är mycket värre för samhället, åtminstone ekonomiskt
              sett, nämligen skattefusket.
            </seg>
          </u>
          <u xml:id="i-cfd92865efdb4ae0-291" prev="i-cfd92865efdb4ae0-289" who="Q262285">
            <seg>
              Skattefusket kostar samhället totalt sett 110 miljarder varje
              år. Det är en niondel av statsbudgeten. Du, Fredrik Reinfeldt,
              har själv ministrar som låter bli att betala arbetsgivaravgift
              när de anlitar hemhjälp. Du har minst en minister som låter bli
              att betala tv-avgift. Är inte detta brott?
            </seg>
          </u>
          <u xml:id="i-cfd92865efdb4ae0-292" prev="i-cfd92865efdb4ae0-289" who="Q262285">
            <seg>
              Kan du nu ta tillbaka det du sade i ett tidigare replikskifte
              med mig, att detta inte handlade om brott utan om moral? Kan du
              nu erkänna att detta är brott, och brott ska bekämpas?
            </seg>
          </u>
          <note type="speaker">
            Anf. 50 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-293" next="i-cfd92865efdb4ae0-296" who="Q52920">
            <seg>
              Fru talman! Vad jag försökte påpeka för Lars Ohly var att riksdagen
              inte är någon folkdomstol. Vi är inte en domstol som kan fälla
              dom om huruvida människor har begått brott eller inte. Det finns
              ett självständigt, fristående domstolsväsende som har hand om
              sådant, och jag skulle till och med gärna vilja öka dess självständighet,
              för jag tror att det i grunden skulle vara väldigt klokt. I domstolarna
              dömer man efter de lagar som har stiftats i denna kammare om någon
              har gjort sig skyldig till brott eller inte. Det som nämns här
              kan ibland mycket riktigt vara brottsligt och leda till prövning
              och dom.
            </seg>
          </u>
          <u xml:id="i-cfd92865efdb4ae0-294" prev="i-cfd92865efdb4ae0-293" who="Q52920">
            <seg>
              Det vi har att diskutera är det överutnyttjande som ibland har
              förekommit och den kontroll som ibland har saknats. Man har med
              rätta eller med orätt haft en känsla av att det har funnits generösa
              system som nära nog bygger på självkontroll. Det har inte skett
              någon uppföljning av om man verkligen lever efter systemen, som
              det är tänkt. Detta har uppmärksammats, och det har börjat åtgärdas,
              men vi tror att det finns mer att göra där.
            </seg>
          </u>
          <u xml:id="i-cfd92865efdb4ae0-295" prev="i-cfd92865efdb4ae0-293" who="Q52920">
            <seg>
              Detta är en diskussion som förs utifrån en regeringsförklaring.
              Här har hävdats att vi nu har massvis med ambitioner av systemskifteskaraktär.
              Jag tror inte på någon revolution eller på systemskifte. Flera
              gånger har jag påpekat att det enda systemskifte jag har sett
              under mina år i politiken är det övergivande av arbetslinjen som
              jag tycker att partier till vänster har gjort sig skyldiga till.
            </seg>
          </u>
          <u xml:id="i-cfd92865efdb4ae0-296" prev="i-cfd92865efdb4ae0-293" who="Q52920">
            <seg>
              Vi har i regeringsförklaringen markerat ett stöd för den svenska
              modellen, också för kollektivavtal. Jag tror att det är en bra
              och stabil grund också inför framtiden. Jag tror att det är andra
              vägar till jobb som kommer att fälla avgörandet. Det handlar om
              att stärka människors drivkrafter, om att lätta beskattningen,
              framför allt för dem med låga inkomster, om att öka drivkrafterna
              för entreprenörer och om ett starkare stöd för matchning på arbetsmarknaden.
              Det är det vägval som Moderaterna har gjort. Det är också det
              vägval som alliansen har gjort, och det syns i regeringsförklaringen.
            </seg>
          </u>
          <note type="speaker">
            Anf. 51 PETER ERIKSSON (mp) replik:
          </note>
          <u xml:id="i-cfd92865efdb4ae0-297" next="i-cfd92865efdb4ae0-299" who="Q470630">
            <seg>
              Fru talman! Jag tänkte fortsätta med frågan om trängselskatt
              eller trängselavgifter, som är en stor fråga i Stockholmsregionen.
              Vi vet, som Fredrik Reinfeldt sade tidigare, att det var några
              saker man kritiserade väldigt starkt. Bland annat kritiserade
              man processen. Man sade att det inte hade gått tillräckligt demokratiskt
              till. Man talade om nattliga förhandlingar mellan oss och Socialdemokraterna
              och antydde att det var skumt på något vis.
            </seg>
          </u>
          <u xml:id="i-cfd92865efdb4ae0-298" prev="i-cfd92865efdb4ae0-297" who="Q470630">
            <seg>
              Kan inte Fredrik Reinfeldt själv berätta lite om de nattliga
              förhandlingar som ägde rum mellan era fyra partier nu efter valet
              och som ledde till att ni plötsligt kovände och trots hård kritik
              slog in på en positiv linje och sade ja till trängselavgifter?
              Tidigare hade ni uppmanat en lång rad kommuner utanför Stockholms
              stad att folkomrösta och säga nej.
            </seg>
          </u>
          <u xml:id="i-cfd92865efdb4ae0-299" prev="i-cfd92865efdb4ae0-297" who="Q470630">
            <seg>
              Jag vill också tala om löftet ni bröt om att pengarna oavkortat
              skulle gå till Stockholmsregionen och att Stockholm ska besluta
              över pengarna. Nu har ni själva tagit ett beslut om hur pengarna
              ska användas. Hur gick det till? Vad var det för process bakom
              det, och vilka här i Stockholm fick vara med och påverka utöver
              de som sitter med i regeringen?
            </seg>
          </u>
          <note type="speaker">
            Anf. 52 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-300" next="i-cfd92865efdb4ae0-305" who="Q52920">
            <seg>
              Fru talman! I Peter Erikssons anförande saknades en bekännelse
              av att det faktiskt var en rätt kaotisk tillkomst för trängselavgifterna
              efter överläggningar mellan Peter Eriksson och Göran Persson jag
              vet inte om de ägde rum på natten eller inte. Man sade att det
              nu skulle genomföras ett trängselavgiftsförsök i Stockholm, och
              det var alldeles tydligt att Annika Billström och andra i Stockholms
              stad inte var beredda på det. Och sedan är resten historia.
            </seg>
          </u>
          <u xml:id="i-cfd92865efdb4ae0-301" prev="i-cfd92865efdb4ae0-300" who="Q52920">
            <seg>
              Till problemen har också hört att det har varit en stor politisk
              strid i Stockholms stad kring hela processen och genomförandet,
              och till och med kring utformandet av valsedlarna. Inte ens där
              kunde man enas, utan det ansågs att det var oklara formuleringar
              på dessa valsedlar. Det är riktigt att det, som jag också nämnde
              i min inledning, fanns ett valutskott i Stockholms stad i en riktning
              och i 14 länskommuner i en annan och 11 som inte röstade.
            </seg>
          </u>
          <u xml:id="i-cfd92865efdb4ae0-302" prev="i-cfd92865efdb4ae0-300" who="Q52920">
            <seg>
              Det är alltså en ganska brokig samling besked vi har fått av
              väljare och som vi nu har att förhålla oss till.
            </seg>
          </u>
          <u xml:id="i-cfd92865efdb4ae0-303" prev="i-cfd92865efdb4ae0-300" who="Q52920">
            <seg>
              Vi har inte på natten, ska väl inskärpas, utan på dagen diskuterat:
              Vad gör vi i denna uppkomna situation? Då har vi sagt oss dels
              att det finns en infrastrukturförväntan på hela Stockholmsregionen
              som man bör väga in, en strävan att möta det faktum att det är
              en stark befolkningstillväxt i den här regionen, dels att det
              finns besked om att vissa projekt nu håller på att bli väsentligt
              dyrare än vad som först var tanke och utgångspunkt. Vi har inför
              detta sagt att där vill vi se en lösning.
            </seg>
          </u>
          <u xml:id="i-cfd92865efdb4ae0-304" prev="i-cfd92865efdb4ae0-300" who="Q52920">
            <seg>
              Men vi har inte gjort som ni gjorde och sagt att här är lösningen,
              varsågod och svälj. Vi har sagt att vi tillsätter en statlig förhandlingsman
              som i förhandlingar och i diskussion med länets representanter,
              utifrån sina respektive förutsättningar, får en möjlighet att
              föra detta i hamn. Hur det ska kunna fällas på grund av att man
              inte demokratiskt får möjlighet att kommentera och ha ett inflytande
              är för mig obegripligt. Vi valde ju just det ni valde bort.
            </seg>
          </u>
          <u xml:id="i-cfd92865efdb4ae0-305" prev="i-cfd92865efdb4ae0-300" who="Q52920">
            <seg>
              Jag tror snarare att du ska se dig själv i spegeln och berätta
              hur du tänkte den gången ni gav det här beskedet utan möjlighet
              för regionen att påverka, som fortsatt har lagt grunden för att
              det här har varit svårt att hantera.
            </seg>
          </u>
          <note type="speaker">
            Anf. 53 PETER ERIKSSON (mp) replik:
          </note>
          <u xml:id="i-cfd92865efdb4ae0-306" next="i-cfd92865efdb4ae0-309" who="Q470630">
            <seg>
              Fru talman! Det är ju möjligt att det fanns ett kommunalråd i
              Täby som var införstådd med hur det skulle bli, men jag tror att
              de övriga nog har känt väldigt mycket att det är att tacka, svälja
              och ta emot det här precis som det blev i de dagliga, när det
              nu inte var nattliga förhandlingar som skedde efter valet.
            </seg>
          </u>
          <u xml:id="i-cfd92865efdb4ae0-307" prev="i-cfd92865efdb4ae0-306" who="Q470630">
            <seg>
              Men innan skulle det inte alls gå till på det här sättet, med
              konstiga förhandlingar på statlig nivå, utan då skulle regionen
              själv bestämma. Nu efteråt är det Förbifart Stockholm som pengarna
              ska gå till.
            </seg>
          </u>
          <u xml:id="i-cfd92865efdb4ae0-308" prev="i-cfd92865efdb4ae0-306" who="Q470630">
            <seg>
              Det är dessutom oklart: Jag tycker inte att vi än så länge har
              fått besked om trängselskatten ska fortsätta, om den ska kompletteras
              med ytterligare vägavgifter för att på så sätt betala de tiotals
              miljarder kronor som det handlar om för att klara motorvägarna,
              som man gärna vill satsa på. Men det känns ju lite fånigt.
            </seg>
          </u>
          <u xml:id="i-cfd92865efdb4ae0-309" prev="i-cfd92865efdb4ae0-306" who="Q470630">
            <seg>
              Erfarenheten i politiken är ibland att ju mer mångordig man är,
              desto svårare är det att hitta någon riktigt bra förklaring. Den
              här processen var nog inte så mycket vackrare än den som vi hade
              för fyra år sedan. Jag tror att det är väldigt många som nu känner
              sig överkörda av Fredrik Reinfeldt. Jag får väl bara med spänning
              fortsätta och se hur turerna går med den här förhandlingsmannen,
              som knappast har något utrymme, vad jag förstår.
            </seg>
          </u>
          <note type="speaker">
            Anf. 54 Statsminister FREDRIK REINFELDT (m) replik:
          </note>
          <u xml:id="i-cfd92865efdb4ae0-310" next="i-cfd92865efdb4ae0-312" who="Q52920">
            <seg>
              Fru talman! Jag tror att det är viktigt att försöka, möjligen
              mångordigt då, ge ett besked som bygger på en sorts respekt för
              att vi har ett uppkommet läge där vi också har en ambition att
              ta med regionens representanter och att inte binda en statlig
              förhandlingsman vid ett färdigt mandat. Det är inte det upplägg
              vi har valt. Därför kan man möjligen konstatera att de exakta
              svaren på hur detta ska se ut måste fortsatt följa.
            </seg>
          </u>
          <u xml:id="i-cfd92865efdb4ae0-311" prev="i-cfd92865efdb4ae0-310" who="Q52920">
            <seg>
              En invändning som fanns var att hela tillkomsten bara lade en
              ökad avgift på att få åka in till Stockholms innerstad som Stockholms
              stads invånare själva fick döma helt och hållet över, när majoriteten
              av de avgifter som betalades erlades av människor som bodde i
              länet. Det är alltså en avgift som några får fatta beslut om som
              någon annan får betala. Är det konstigt att det ledde till en
              hel del diskussion i den här regionen om det var en så klok utformning?
            </seg>
          </u>
          <u xml:id="i-cfd92865efdb4ae0-312" prev="i-cfd92865efdb4ae0-310" who="Q52920">
            <seg>
              Det ärliga svaret är att fortsatt förhandling ska följa. Vi har
              inte alla svar på hur detta ska se ut, men vår ambition är att
              vi nu tar ett helhetsgrepp på en fråga som i decennier har plågat
              denna region. Vi hoppas att vi på det sättet ska få utbyggnad
              av kollektivtrafik, spårbunden trafik och kringfartsleder för
              att möta att det är en växande befolkning, men vi vet också att
              det påverkar trafikföringen i hela vårt land.
            </seg>
          </u>
          <note type="speaker">
            Anf. 55 Näringsminister MAUD OLOFSSON (c):
          </note>
          <u xml:id="i-cfd92865efdb4ae0-313" next="i-cfd92865efdb4ae0-356" who="Q253640">
            <seg>
              Fru talman! Väljarna har varit väldigt tydliga i årets val. De
              har valt bort vänsterkartellen. Förklaringen är enkel: De kunde
              inte leverera en politik för fler jobb. Människorna genomskådade
              att de inte hade någon politik för fler jobb.
            </seg>
          </u>
          <u xml:id="i-cfd92865efdb4ae0-314" prev="i-cfd92865efdb4ae0-313" who="Q253640">
            <seg>
              De har valt Allians för Sverige, och de har förstärkt Centerpartiet
              i alliansen för Sverige. Centerpartiet gick till val på fler jobb
              och fler företag, en bättre miljö och förnyad välfärd. För det
              har vi begärt väljarnas mandat, och för det kommer vi också att
              jobba den kommande fyraårsperioden.
            </seg>
          </u>
          <u xml:id="i-cfd92865efdb4ae0-315" prev="i-cfd92865efdb4ae0-313" who="Q253640">
            <seg>
              Det finns förväntningar på den nya regeringen. Vi har ett mycket
              starkt mandat när vi går till jobbet. Den vanligaste kommentaren
              som jag får från människor är den här: Se till att göra skillnad!
              Se till att det blir en förändring! Med det starka mandatet, men
              också med insikten om att vi måste göra det här tillsammans, ska
              vi bygga ett bättre Sverige.
            </seg>
          </u>
          <u xml:id="i-cfd92865efdb4ae0-316" prev="i-cfd92865efdb4ae0-313" who="Q253640">
            <seg>
              Under det senaste halvåret när vi har varit ute i valrörelsen
              har jag mött många människor, från norr till söder. Många har
              velat berätta om sina bekymmer men också gett idéer till oss om
              hur vi ska bygga Sverige.
            </seg>
          </u>
          <u xml:id="i-cfd92865efdb4ae0-317" prev="i-cfd92865efdb4ae0-313" who="Q253640">
            <seg>
              Jag träffade Ulla, som är högstadielärare. Hon är i dag diskvalificerad
              från arbetsmarknaden därför att hon har fått bekymmer med sin
              hörsel då hon har vistats i ett mycket surrigt klassrum under
              en lång tid.
            </seg>
          </u>
          <u xml:id="i-cfd92865efdb4ae0-318" prev="i-cfd92865efdb4ae0-313" who="Q253640">
            <seg>
              Jag träffade Erik, som är förtidspensionär. När han inte fick
              något riktigt jobb började han äta antidepressiva medel.
            </seg>
          </u>
          <u xml:id="i-cfd92865efdb4ae0-319" prev="i-cfd92865efdb4ae0-313" who="Q253640">
            <seg>
              Jag träffade också Håkan, som är företagare, och han sade: Jag
              skulle kunna anställa några fler, om det inte vore för alla de
              höga skatterna, för alla de krångliga reglerna som det innebär
              med de stora åtagandena i form av sjuklöneansvar och annat när
              jag ska anställa.
            </seg>
          </u>
          <u xml:id="i-cfd92865efdb4ae0-320" prev="i-cfd92865efdb4ae0-313" who="Q253640">
            <seg>
              Håkan, Erik och Ulla är bara några få av dem som jag har mött
              under den här valrörelsen, människor som vill arbeta och företagare
              som vill anställa. De vill samma sak: De vill arbeta efter bästa
              förmåga. De vill tjäna egna pengar. Men de vill också vara delaktiga
              och bidra till att göra Sverige bättre. Det förenar de här tre
              och många andra.
            </seg>
          </u>
          <u xml:id="i-cfd92865efdb4ae0-321" prev="i-cfd92865efdb4ae0-313" who="Q253640">
            <seg>
              Det är ju så: Det kommer att finnas jobb och möjligheter om vi
              bara hjälps åt, om vi släpper fram alla de idéer och tankar som
              finns hos svenska folket, om vi ger möjligheter för fler att förverkliga
              sina drömmar. Vi kommer att skapa precis så många jobb som vi
              förmår tänka ut och utveckla själva.
            </seg>
          </u>
          <u xml:id="i-cfd92865efdb4ae0-322" prev="i-cfd92865efdb4ae0-313" who="Q253640">
            <seg>
              Småföretagarna är naturligtvis nyckeln när det gäller de nya
              jobben. De är de verkliga hjältarna. Det är de som inte har gett
              upp inför myndigheternas kontrollbehov och alla de regler som
              drabbar många småföretagare. Låt mig ge ett exempel.
            </seg>
          </u>
          <u xml:id="i-cfd92865efdb4ae0-323" prev="i-cfd92865efdb4ae0-313" who="Q253640">
            <seg>
              Sommarens datahaveri på Skatteverket gjorde att inbetalda skatter
              inte registrerades som de borde. Det resulterade i att tusentals
              företagare fick kravbrev från kronofogden. Så ska det inte vara.
              I fortsättningen ska inte hjältar bli behandlade som skurkar.
            </seg>
          </u>
          <u xml:id="i-cfd92865efdb4ae0-324" prev="i-cfd92865efdb4ae0-313" who="Q253640">
            <seg>
              Det finns många bra idéer för företagare som både vill och kan
              växa. Det måste gå att kunna tjäna pengar på att vara företagare
              i vårt land. Företagare ska inte behöva flytta utomlands bara
              därför att vi har dåliga villkor. Vi i regeringen ska göra allt
              som står i vår makt för att se till att det blir enklare, lättare
              och roligare att starta och driva företag i vårt land.
            </seg>
          </u>
          <u xml:id="i-cfd92865efdb4ae0-325" prev="i-cfd92865efdb4ae0-313" who="Q253640">
            <seg>
              Men det är alla ni och nu vill jag rikta mig till landets företagare
              hundratals entreprenörer runtom i vårt land som måste göra det.
              Vi kan bara skapa förutsättningar för det.
            </seg>
          </u>
          <u xml:id="i-cfd92865efdb4ae0-326" prev="i-cfd92865efdb4ae0-313" who="Q253640">
            <seg>
              Allians för Sverige kommer att göra en massa saker under den
              här perioden.
            </seg>
          </u>
          <u xml:id="i-cfd92865efdb4ae0-327" prev="i-cfd92865efdb4ae0-313" who="Q253640">
            <seg>
              Vi ska sänka arbetsgivaravgiften för dem som vill anställa unga
              så att vi får ned ungdomsarbetslösheten.
            </seg>
          </u>
          <u xml:id="i-cfd92865efdb4ae0-328" prev="i-cfd92865efdb4ae0-313" who="Q253640">
            <seg>
              Vi ska sänka arbetsgivaravgiften för dem som har varit borta
              länge från arbetsmarknaden sjukskrivna, långtidsarbetslösa, förtidspensionerade,
              invandrare som kan ha svårt att komma in på arbetsmarknaden.
            </seg>
          </u>
          <u xml:id="i-cfd92865efdb4ae0-329" prev="i-cfd92865efdb4ae0-313" who="Q253640">
            <seg>
              Vi ska se till att sänka arbetsgivaravgifterna inom tjänstesektorn
              så att fler kan starta och driva företag inom det området.
            </seg>
          </u>
          <u xml:id="i-cfd92865efdb4ae0-330" prev="i-cfd92865efdb4ae0-313" who="Q253640">
            <seg>
              Vi ska reformera 3:12-reglerna.
            </seg>
          </u>
          <u xml:id="i-cfd92865efdb4ae0-331" prev="i-cfd92865efdb4ae0-313" who="Q253640">
            <seg>
              Vi ska avskaffa arbetsgivarnas sjuklöneansvar efter andra sjukveckan.
            </seg>
          </u>
          <u xml:id="i-cfd92865efdb4ae0-332" prev="i-cfd92865efdb4ae0-313" who="Q253640">
            <seg>
              Vi ska införa ett statligt kreditgarantisystem för små och medelstora
              företag.
            </seg>
          </u>
          <u xml:id="i-cfd92865efdb4ae0-333" prev="i-cfd92865efdb4ae0-313" who="Q253640">
            <seg>
              Vi ska förbättra tryggheten för företagare, och det ska bli lättare
              att få F-skattsedel.
            </seg>
          </u>
          <u xml:id="i-cfd92865efdb4ae0-334" prev="i-cfd92865efdb4ae0-313" who="Q253640">
            <seg>
              En distriktssköterska ska kunna starta ett eget företag även
              om hon bara har landstinget som uppdragsgivare.
            </seg>
          </u>
          <u xml:id="i-cfd92865efdb4ae0-335" prev="i-cfd92865efdb4ae0-313" who="Q253640">
            <seg>
              Vi ska minska och förenkla regelverken för småföretagarna så
              att de får ägna sin tid åt att producera varor och tjänster och
              skapa nya jobb i stället för att hela tiden läsa regler och vara
              rädd för att göra fel.
            </seg>
          </u>
          <u xml:id="i-cfd92865efdb4ae0-336" prev="i-cfd92865efdb4ae0-313" who="Q253640">
            <seg>
              Vi ska sänka skatten på hushållsnära tjänster så att vanligt
              folk har råd att köpa dem och så att fler företag kan starta inom
              sektorn.
            </seg>
          </u>
          <u xml:id="i-cfd92865efdb4ae0-337" prev="i-cfd92865efdb4ae0-313" who="Q253640">
            <seg>
              Vi ska öppna välfärdssektorn så att vi får fler eldsjälar på
              välfärdsområdet och fler välfärdsföretagare.
            </seg>
          </u>
          <u xml:id="i-cfd92865efdb4ae0-338" prev="i-cfd92865efdb4ae0-313" who="Q253640">
            <seg>
              Vi ska se till att fler kvinnor vill starta och driva företag
              i vårt land.
            </seg>
          </u>
          <u xml:id="i-cfd92865efdb4ae0-339" prev="i-cfd92865efdb4ae0-313" who="Q253640">
            <seg>
              Det här, och många, många fler åtgärder kommer vi att föreslå
              kammaren att besluta om. Många företagare kan se fram emot fyra
              år av ett långt bättre företagsklimat än vi någonsin tidigare
              har haft.
            </seg>
          </u>
          <u xml:id="i-cfd92865efdb4ae0-340" prev="i-cfd92865efdb4ae0-313" who="Q253640">
            <seg>
              Fru talman! Mer än varannan kvinna arbetar i offentlig sektor.
              Det är en sektor med låga löner. Kvinnor upplever att de har lågt
              inflytande. Sjukskrivningstalen är höga och arbetsgivarna är få.
              Personalen gör ett fantastiskt arbete. Man springer benen av sig
              för att ta hand om gamla och sjuka. Vi ska belöna personal som
              vill kompetensutvecklas och som vill göra karriär. Vi måste också
              skapa karriärmöjligheter i den offentliga sektorn.
            </seg>
          </u>
          <u xml:id="i-cfd92865efdb4ae0-341" prev="i-cfd92865efdb4ae0-313" who="Q253640">
            <seg>
              Men vi måste också se till att de verksamheter som i dag finns
              inom den offentliga sektorn också kan bedrivas inom den privata
              sektorn. Vänsterkartellen har förminskat kvinnors arbetsmarknad
              genom att förbjuda den utvecklingen. Den nya regeringen vill frigöra
              de kvinnor som har suttit fast i den socialistiska kniptången.
            </seg>
          </u>
          <u xml:id="i-cfd92865efdb4ae0-342" prev="i-cfd92865efdb4ae0-313" who="Q253640">
            <seg>
              Alliansens första viktiga insats för jämställdheten är sänkt
              skatt på låga och normala inkomster. Det ger de lågavlönade kvinnorna
              mest pengar kvar i plånboken. Det borde vara en självklarhet att
              också kvinnor ska kunna få leva på sin egen lön.
            </seg>
          </u>
          <u xml:id="i-cfd92865efdb4ae0-343" prev="i-cfd92865efdb4ae0-313" who="Q253640">
            <seg>
              Det är också i tjänstesektorn som de nya jobben kan komma. Den
              hushållsnära sektorn är ett bra exempel, där tusentals jobb har
              startats i Finland. Vi har goda exempel där vi ser att man har
              gått från svart till vitt arbete. I det nya Sverige som växer
              fram kommer man att kunna konsumera fler tjänster som underlättar
              livet för många som inte bara är intresserade av att köpa fler
              prylar.
            </seg>
          </u>
          <u xml:id="i-cfd92865efdb4ae0-344" prev="i-cfd92865efdb4ae0-313" who="Q253640">
            <seg>
              Vi har haft en underlig debatt där ledarskiktet i socialdemokratin
              under hela valrörelsen har avslöjat en både motbjudande och nedvärderande
              syn på den här typen av arbete. Men, mina vänner, jag är inte
              orolig. Med maktskifte i Sverige kommer också värderingar att
              förändras.
            </seg>
          </u>
          <u xml:id="i-cfd92865efdb4ae0-345" prev="i-cfd92865efdb4ae0-313" who="Q253640">
            <seg>
              Jobb och företagande är beroende av säker tillgång på energi.
              Vi behöver bättre konkurrens. Vi behöver bättre överföringskapacitet.
              Vi behöver utveckling av förnybara energikällor. Men framför allt
              måste vi lära oss att använda elen och energin mycket effektivare.
            </seg>
          </u>
          <u xml:id="i-cfd92865efdb4ae0-346" prev="i-cfd92865efdb4ae0-313" who="Q253640">
            <seg>
              Sverige och Europa står inför en stor omställning av energisystemen
              för att möta världens stora klimatproblem. Sverige ska ta sitt
              ansvar. Vi ska ha en hög ambitionsnivå när det gäller klimatpolitiken.
              Jag vill instämma i det som statsministern har sagt; vi kommer
              att anstränga oss för att få en bred överenskommelse på energiområdet.
              Det förväntar sig svensk fackföreningsrörelse, det förväntar sig
              svensk basindustri och det förväntar sig svenska hushåll och alla
              de som är beroende av en säker energiförsörjning.
            </seg>
          </u>
          <u xml:id="i-cfd92865efdb4ae0-347" prev="i-cfd92865efdb4ae0-313" who="Q253640">
            <seg>
              Behovet av teknik med liten miljöpåverkan kommer att vara stort
              när energi- och transportsystem ställs om. Miljöteknik är redan
              en svensk exportsuccé på många områden, men här kan göras mycket
              mer. Låt mig bara nämna ett exempel: Det nya reningsverk som det
              nu investeras i i Sankt Petersburg, där ett svenskt företag är
              med och investerar. Där står det klart att vi när det står färdigt
              kommer att halvera utsläppen till Östersjön. Det är en industriellt
              viktig insats som görs, men det är framför allt en miljömässig
              insats som är viktig för hela Östersjön.
            </seg>
          </u>
          <u xml:id="i-cfd92865efdb4ae0-348" prev="i-cfd92865efdb4ae0-313" who="Q253640">
            <seg>
              På det här sättet, genom att stimulera nya företag och genom
              att stimulera nya gröna investeringar i Sverige, kommer vi både
              att skapa jobb i vårt land och kunna sälja många av de produkterna
              och tjänsterna utomlands.
            </seg>
          </u>
          <u xml:id="i-cfd92865efdb4ae0-349" prev="i-cfd92865efdb4ae0-313" who="Q253640">
            <seg>
              Sverige behöver också moderna kommunikationer. Om vi ska få tillväxt
              och utveckling i hela vårt land behövs det en bra infrastruktur.
              Vi behöver väg- och telenät. Vi behöver säkrad elförsörjning.
              Vi behöver datakommunikation. Vi behöver järnvägar och vi behöver
              flyg. Sverige är ett avlångt och ett stort land, och då behövs
              det också bra infrastruktur. Även om en minister kan tycka att
              det är skönt med mobilfri zon ibland så är mobiltelefonen ett
              nödvändigt redskap för många som reser runtom i vårt land.
            </seg>
          </u>
          <u xml:id="i-cfd92865efdb4ae0-350" prev="i-cfd92865efdb4ae0-313" who="Q253640">
            <seg>
              Här har Socialdemokraterna och den gamla regeringen misslyckats
              kapitalt. Små resurser har satts in för att bygga infrastrukturen
              och det ger en stor utmaning för en ny regering. Därför har vi
              också sagt att vi är beredda att använda avgifter och privat medfinansiering
              för att kunna klara de nödvändiga investeringar som behöver göras.
              Vi kommer att anstränga oss allt vad vi kan för att få en bra
              infrastruktur över hela landet.
            </seg>
          </u>
          <u xml:id="i-cfd92865efdb4ae0-351" prev="i-cfd92865efdb4ae0-313" who="Q253640">
            <seg>
              Den här regeringen är fast besluten att skapa jobb och framtidstro
              i vårt land. Våra departement och alla vi ministrar som sitter
              här kommer att anstränga oss till det yttersta på vars och ens
              område för att skapa de nya jobben. Det är allt från tjänstesektorn
              via den gröna sektorn till hightech. Vi kommer alla att förenas
              i kraven på att se till att vi får fler jobb.
            </seg>
          </u>
          <u xml:id="i-cfd92865efdb4ae0-352" prev="i-cfd92865efdb4ae0-313" who="Q253640">
            <seg>
              Vi lever i en värld med stark global konkurrens. Då krävs också
              förändringar på arbetsmarknaden. Därför vill vi ha en dialog med
              arbetsmarknadens parter om hur arbetslivet kan moderniseras och
              hur de anställdas kompetens kan ökas för att trygga jobb och försörjning.
              Jobb och tillväxt börjar alltid med människor människor som vill
              starta företag och människor som vill utbilda sig för att få en
              starkare ställning på arbetsmarknaden.
            </seg>
          </u>
          <u xml:id="i-cfd92865efdb4ae0-353" prev="i-cfd92865efdb4ae0-313" who="Q253640">
            <seg>
              Sverige är ett avlångt land, som jag sade. Vi har olika resurser
              runtom i vårt land. Mälardalen är stark på vissa saker, norra
              Sverige är starkt på några andra saker och Västsverige och Skåne
              har sin specialitet. Låt oss föra en politik som gör att vi tillvaratar
              alla de resurser som finns runtom i hela vårt land och bygga ett
              starkare Sverige!
            </seg>
          </u>
          <u xml:id="i-cfd92865efdb4ae0-354" prev="i-cfd92865efdb4ae0-313" who="Q253640">
            <seg>
              Vi har en hel del att lära från de regioner och det arbete som
              finns ute i Europa. Jag tror att det är viktigt att vi ser att
              Sverige inte är någon isolerad del av världen. Vi är en del av
              globaliseringen och vi är en del av den globala konkurrensen och
              då måste vi också se till att skapa konkurrensmässiga villkor.
            </seg>
          </u>
          <u xml:id="i-cfd92865efdb4ae0-355" prev="i-cfd92865efdb4ae0-313" who="Q253640">
            <seg>
              Fru talman! Jag ser fram emot uppgiften att skapa ett företagsklimat
              i världsklass i Sverige. Jag ser fram emot att få arbeta tillsammans
              med den nya regeringen för ett bättre land. Jag vill säga till
              svenska folket: Kom gärna med era idéer! Berätta om problem, men
              också om de möjligheter och de lösningar som ni ser. Tillsammans
              kan vi utveckla Sverige. Tillsammans kan vi skapa fler företag
              och miljövänlig tillväxt, minska de regionala och sociala klyftorna
              och förnya den svenska välfärden.
            </seg>
          </u>
          <u xml:id="i-cfd92865efdb4ae0-356" prev="i-cfd92865efdb4ae0-313" who="Q253640">
            <seg>
              Jag hoppas också på ett konstruktivt samarbete med den opposition
              som i dag finns. Vi behöver bygga ett bättre Sverige, och det
              behöver vi göra gemensamt.
            </seg>
          </u>
          <note type="speaker">
            Anf. 56 PETER ERIKSSON (mp) replik:
          </note>
          <u xml:id="i-cfd92865efdb4ae0-357" next="i-cfd92865efdb4ae0-360" who="Q470630">
            <seg>
              Fru talman! Det var inte så alldeles lätt att bli klok på Fredrik
              Reinfeldt när han svarade förut, så jag tänkte ställa frågan på
              ett annat sätt till Maud Olofsson.
            </seg>
          </u>
          <u xml:id="i-cfd92865efdb4ae0-358" prev="i-cfd92865efdb4ae0-357" who="Q470630">
            <seg>
              Kommer det att bli trängselavgift eller trängselskatt? Kommer
              den att återupptas efter valet nu i vinter, eller kommer den inte
              att göra det? Det var den första frågan.
            </seg>
          </u>
          <u xml:id="i-cfd92865efdb4ae0-359" prev="i-cfd92865efdb4ae0-357" who="Q470630">
            <seg>
              Fråga nummer två är: Kommer den att kompletteras med ytterligare
              vägavgifter? Är det det ni har kommit överens om?
            </seg>
          </u>
          <u xml:id="i-cfd92865efdb4ae0-360" prev="i-cfd92865efdb4ae0-357" who="Q470630">
            <seg>
              Fråga tre är en annan fråga, som du och jag kanske är mer personligen
              inblandade i eftersom vi bor i den regionen i Västerbotten och
              Norrbotten. Kommer Norrbotniabanan att byggas som vi har planerat
              med start år 2010?
            </seg>
          </u>
          <note type="speaker">
            Anf. 57 Näringsminister MAUD OLOFSSON (c) replik:
          </note>
          <u xml:id="i-cfd92865efdb4ae0-361" next="i-cfd92865efdb4ae0-364" who="Q253640">
            <seg>
              Fru talman! Jag begär inte att Peter Eriksson ska lyssna till
              allt det vi säger, men detta går att utläsa i den artikel som
              vi gemensamt har skrivit. Där nämner vi att trängselavgifter är
              en del av finansieringen för att kunna hitta bra trafiklösningar
              i Stockholmsregionen. Det gäller också privat medfinansiering
              i olika investeringar som behöver göras i regionen.
            </seg>
          </u>
          <u xml:id="i-cfd92865efdb4ae0-362" prev="i-cfd92865efdb4ae0-361" who="Q253640">
            <seg>
              Eftersom du hela tiden har hävdat att vi inte satsar på kollektivtrafiken
              vill jag påstå att kollektivtrafik också behöver vägar. Det är
              nämligen så att bussar kör på vägar och tåg på järnväg. Vi behöver
              göra viktiga investeringar i den här regionen för att skapa framtidstro
              också här och göra det enklare för människor. Då kommer avgifter
              och privat medfinansiering att vara en sådan del.
            </seg>
          </u>
          <u xml:id="i-cfd92865efdb4ae0-363" prev="i-cfd92865efdb4ae0-361" who="Q253640">
            <seg>
              När det gäller infrastrukturen och Norrbotniabanan vill jag bara
              påpeka för Peter Eriksson att ni inte har en krona i er budget,
              eller i den budget som ni hade planerat att lägga fram, för den
              typen av infrastruktur. Ni har under hela den här perioden underfinansierat
              infrastruktursatsningarna. Och jag tycker att det vore klädsamt
              av Peter Eriksson att erkänna att det inte fanns en krona till
              löftet om att bygga Norrbotniabanan, ej heller till E 22 och alla
              andra löften som har getts av den vänsterkartell som har haft
              makten.
            </seg>
          </u>
          <u xml:id="i-cfd92865efdb4ae0-364" prev="i-cfd92865efdb4ae0-361" who="Q253640">
            <seg>
              Det vi behöver göra nu är att se till att vi får lite mer pengar
              så att vi kan satsa på nödvändiga infrastrukturinvesteringar framöver.
            </seg>
          </u>
          <note type="speaker">
            Anf. 58 PETER ERIKSSON (mp) replik:
          </note>
          <u xml:id="i-cfd92865efdb4ae0-365" who="Q470630">
            <seg>
              Fru talman! Vi har avsatt 3 miljarder för att påbörja bygget
              av Norrbotniabanan 2010. Och det är nu väldigt många människor
              i Västerbotten och Norrbotten som undrar om ni ska stoppa det
              eller om ni kommer att fortsätta planerna och starta bygget då.
              Det, Maud, verkar du inte kunna svara på i dag heller.
            </seg>
          </u>
          <note type="speaker">
            Anf. 59 Näringsminister MAUD OLOFSSON (c) replik:
          </note>
          <u xml:id="i-cfd92865efdb4ae0-366" next="i-cfd92865efdb4ae0-368" who="Q253640">
            <seg>
              Fru talman! Antingen är Peter Eriksson grundlurad eller så är
              han inte läskunnig. Det vi har kunnat se av det budgetarbete som
              vi nu har fått ta del av visar absolut inte att det finns några
              resurser till alla de löften som ni har gett på infrastrukturområdet.
              Jag har hört talas om E 22:an, och jag har hört om satsningar
              i Göteborgsregionen. Jag har hört om Stockholmsregionen. Jag har
              hört om Norrbotniabanan. Jag har hört om mer satsningar på mobiltelefontäckning
              och allt möjligt.
            </seg>
          </u>
          <u xml:id="i-cfd92865efdb4ae0-367" prev="i-cfd92865efdb4ae0-366" who="Q253640">
            <seg>
              Det finns ju inte hur mycket pengar som helst, och det är verkligen
              inte avsatt i den budget som ni hade tänkt lägga fram.
            </seg>
          </u>
          <u xml:id="i-cfd92865efdb4ae0-368" prev="i-cfd92865efdb4ae0-366" who="Q253640">
            <seg>
              Vi kommer att se till att vi på sikt kommer att kunna investera
              i de nödvändiga infrastruktursatsningar som behöver göras i vårt
              land. Men det kommer att bli en mycket, mycket tuff uppgift det
              inser jag också eftersom ni har dragit ned så mycket som ni har
              gjort.
            </seg>
          </u>
          <note type="speaker">
            Anf. 60 Utbildningsminister LARS LEIJONBORG (fp):
          </note>
          <u xml:id="i-cfd92865efdb4ae0-369" next="i-cfd92865efdb4ae0-386" who="Q946818">
            <seg>
              Fru talman! Så här inledde jag motsvarande debatt för fyra år
              sedan: Man ska säga som det är. Det gjorde vi före valet, och
              det ska vi göra efter valet. Jag ska strax utveckla hur inspirerande
              det är att få utveckla en liberal politik från en stark oppositionsroll,
              men jag hade mycket hellre gjort det i regeringsställning. Det
              finns absolut ingen anledning att hyckla på den punkten.
            </seg>
          </u>
          <u xml:id="i-cfd92865efdb4ae0-370" prev="i-cfd92865efdb4ae0-369" who="Q946818">
            <seg>
              Jag har valt denna något självcentrerade inledning för att påminna
              om att det var så jag och många partivänner med mig kände för
              fyra år sedan. Vi hade en stor valframgång för vårt eget parti
              i ryggen, men vi hade inte uppnått vårt mål. Vi hade uppnått ett
              delmål, men vårt mål var då att ge Sverige en ny regering. Vi
              ansåg nämligen då, liksom vi anser nu, att det var nödvändigt
              för att få Sverige in på en ny kurs.
            </seg>
          </u>
          <u xml:id="i-cfd92865efdb4ae0-371" prev="i-cfd92865efdb4ae0-369" who="Q946818">
            <seg>
              Vi har tagit ett antal initiativ under den här mandatperioden
              för att uppnå detta. Ett av dem var naturligtvis att tillsammans
              med de andra borgerliga partierna bilda Allians för Sverige.
            </seg>
          </u>
          <u xml:id="i-cfd92865efdb4ae0-372" prev="i-cfd92865efdb4ae0-369" who="Q946818">
            <seg>
              Det är bakgrunden till att jag på valnatten, till några få partivänners
              förvåning, sade att jag var gladare på valvakan 2006 än jag var
              på valvakan 2002. Man har nämligen som politiker ett större uppdrag
              än att bara tänka på sitt eget parti. Sverige är viktigare än
              Folkpartiet, och jag tror och är övertygad om att det för Sverige
              nu är viktigt att vi får en nystart i form av en ny regering.
            </seg>
          </u>
          <u xml:id="i-cfd92865efdb4ae0-373" prev="i-cfd92865efdb4ae0-369" who="Q946818">
            <seg>
              Mellan 200 000 och 300 000 väljare lämnade Folkpartiet i det
              här valet, och vi analyserar vad det beror på. Jag är själv övertygad
              om att dataintrångsaffären i slutskedet betydde en hel del. Men
              över 400 000 väljare stannade hos oss, och det är viktigt att
              komma ihåg att de också skickar en signal. De som lämnar skickar
              en signal, och man ska ödmjukt fundera över vad den har att säga
              en. Men de som trots allt valde att ge oss sitt förtroende måste
              ju också veta att vi kommer att motsvara det förtroendet det är
              också otroligt viktigt.
            </seg>
          </u>
          <u xml:id="i-cfd92865efdb4ae0-374" prev="i-cfd92865efdb4ae0-369" who="Q946818">
            <seg>
              Vi känner att huvuddragen i den politik som vi gick till val
              på har en stark förankring i liberal tradition och motsvarar vad
              väldigt många människor förväntar sig att vi nu ska fullfölja.
              Och den politiken vilade och vilar på ett fundament av tydliga
              värderingar och kan formuleras i några ganska enkla och vardagliga
              sanningar. Några av dem har vi redan varit inne på i den här debatten.
              Även ett jobb som inte är perfekt är bättre än inget jobb alls.
              Den som är frisk ska jobba hellre än att leva på bidrag. Den som
              har fått en plats i den svenska gymnasieskolan ska infinna sig
              på lektionerna och inte skolka.
            </seg>
          </u>
          <u xml:id="i-cfd92865efdb4ae0-375" prev="i-cfd92865efdb4ae0-369" who="Q946818">
            <seg>
              Jag tror att det var den typen av ganska enkla och vardagliga
              sanningar utifrån tydliga värderingar som gjorde, som jag var
              inne på i en tidigare replik, att många socialdemokratiska väljare
              faktiskt föredrog Folkpartiet i det här valet liksom i valet 2002.
              Och så länge jag är ordförande i Folkpartiet och som det känns
              nu kommer det att vara åtskilliga år än kommer vi att stå fast
              vid att politiken måste präglas av en kombination av socialt reformarbete
              och påminnelser om att varje människa också har ett personligt
              ansvar. Den kombinationen får vi aldrig glömma bort. Under vänsterkartellens
              år har det funnits en tendens att nedvärdera det personliga ansvaret,
              och jag tror att det regimskifte vi nu har fått också speglar
              ett värderingsskifte på det sättet. Som statsministern har uttryckt
              det: Samhället är större än staten. Vi måste påminna om det civila
              samhällets roll, de enskilda individernas roll i samhällsbyggandet.
            </seg>
          </u>
          <u xml:id="i-cfd92865efdb4ae0-376" prev="i-cfd92865efdb4ae0-369" who="Q946818">
            <seg>
              Det är intressant, tycker jag, att Folkpartiet, som förr om åren
              ofta beskylldes för att vara ett ganska trist lagomparti, nuförtiden
              anses vara väldigt kontroversiellt. Väldigt många av de förslag
              som vi lägger fram möts av en störtskur av protester och invändningar.
              Skoletablissemanget rasar mot vår skolpolitik. Kulturvänstern
              rasar mot vårt försvar av det svenska kulturarvet och så vidare.
              Men vi känner oss ganska bekväma i den rollen så länge vi tydligt
              känner att våra budskap vilar på en tydlig och fast liberal värdegrund,
              och det känner vi. Vi känner att vi har en viktig uppgift i svensk
              samhällsdebatt, och vi vet att vi har en viktig uppgift i den
              alliansregering som nu har bildats.
            </seg>
          </u>
          <u xml:id="i-cfd92865efdb4ae0-377" prev="i-cfd92865efdb4ae0-369" who="Q946818">
            <seg>
              Jag är mycket glad för de ministerposter som Folkpartiet har
              fått i denna regering. Som jag har varit inne på tidigare här
              i dag menar jag att integrationsfrågan är en ödesfråga för Sverige.
              Och jag är stolt över att Nyamko Sabuni kommer att ha ett huvudansvar
              för att tillsammans med många kolleger i regeringen lägga om integrationspolitiken
              mot fler människor i arbete och en tydligare fokusering på bättre
              kunskaper i svenska. Det är två nyckelfaktorer som kan hjälpa
              till att bryta utanförskapet.
            </seg>
          </u>
          <u xml:id="i-cfd92865efdb4ae0-378" prev="i-cfd92865efdb4ae0-369" who="Q946818">
            <seg>
              Nyamko Sabuni har också ansvar för jämställdhetsarbetet, ett
              område som har gått i stå under den socialdemokratiska regeringen.
              Där finns mycket att göra, och jag är stolt över att en liberal
              kommer att ha ett huvudansvar på det området.
            </seg>
          </u>
          <u xml:id="i-cfd92865efdb4ae0-379" prev="i-cfd92865efdb4ae0-369" who="Q946818">
            <seg>
              Europafrågorna, som Cecilia Malmström kommer att ha ett stort
              ansvar för, har också varit rätt bortglömda i svensk samhällsdebatt
              på senare år. Men vi vet ju alla att Sverige är ett litet land.
              Vi är mycket beroende av våra grannar. Ska vi kunna åstadkomma
              någonting i världen måste vi ha en tät och förtroendefull samverkan
              med andra länder i vår världsdel. Det samarbetet utgörs av den
              europeiska unionen. Och det är bara om vi är framgångsrika i den
              unionen, med att driva svenska ståndpunkter tillsammans med likasinnade,
              som vi vinner det svenska folkets stöd för det projektet och som
              vi verkligen kan åstadkomma saker som är bra för Sverige, bra
              för Europa och bra för världen.
            </seg>
          </u>
          <u xml:id="i-cfd92865efdb4ae0-380" prev="i-cfd92865efdb4ae0-369" who="Q946818">
            <seg>
              I förhandlingarna under regeringsbildningen eftersträvade jag
              att Folkpartiet skulle få ett stort inflytande över den svenska
              kunskapspolitiken. Jag känner att många väljare förväntade sig
              det, och jag är glad över att jag tillsammans med Jan Björklund
              har ansvaret för att förnya svensk kunskapspolitik i bred mening,
              från förskola till högskola och till spjutspetsforskning av yppersta
              världsklass.
            </seg>
          </u>
          <u xml:id="i-cfd92865efdb4ae0-381" prev="i-cfd92865efdb4ae0-369" who="Q946818">
            <seg>
              Jag kommer också att bli ordförande i det globaliseringsråd som
              regeringen kommer att tillsätta. Sambandet mellan Sveriges roll
              i globaliseringen och hur kunskaperna förvaltas i vårt land är
              ju väldigt tydligt. Bara en nation som ligger i täten när det
              gäller kunskap kommer att hävda sig väl i globaliseringens tid.
            </seg>
          </u>
          <u xml:id="i-cfd92865efdb4ae0-382" prev="i-cfd92865efdb4ae0-369" who="Q946818">
            <seg>
              I går gick jag i en korridor på Utbildningsdepartementet. Det
              var den korridor där det sitter ett bildgalleri med gamla utbildningsministrar.
              Jag stannade till vid bilden på Göran Persson för att den skilde
              ut sig lite från de andra. Den var lite modernare. Där var det
              inte bara ministern utan också några glada barn runtomkring. Men
              mest av allt stannade jag till vid den största av dem alla, den
              största utbildningsreformator som har funnits i Sverige, den liberala
              ecklesiastikministern Fridtjuv Berg som var verksam för ungefär
              hundra år sedan.
            </seg>
          </u>
          <u xml:id="i-cfd92865efdb4ae0-383" prev="i-cfd92865efdb4ae0-369" who="Q946818">
            <seg>
              Jag erinrar mig ett citat av honom där han skrev vad som skulle
              krävas av Sverige för att vi skulle klara oss bra i industrialiseringens
              tid. Då påminde han om att vi måste utnyttja alla människors förmåga
              alla människors intelligens, som han sade. Och så påminde han
              om att det inte bara gäller uppfinnarens och arbetsledarens utan
              också arbetarnas förmåga. I det perspektivet sade han att folkskolan
              har en central betydelse.
            </seg>
          </u>
          <u xml:id="i-cfd92865efdb4ae0-384" prev="i-cfd92865efdb4ae0-369" who="Q946818">
            <seg>
              Jag och Jan Björklund kommer att arbeta precis i Fridtjuv Bergs
              anda. Vi är medvetna om att uppfinnarna, arbetsledarna och många,
              många andra betyder otroligt mycket för att Sverige ska komma
              igen som framgångsrik kunskaps-, tjänste- och industrination.
              Men vi vet också att breddutbildningen är precis lika viktig.
              Alla ska vara med, som det hette före valet, och det gäller i
              hög grad på utbildningens område. Utmaningen för oss består ju
              i att alla inte är med. Väldigt många slås ut, väldigt många har
              otillräckliga kunskapsresultat i den svenska skolan. Jag är, som
              sagt, väldigt glad och stolt över att Folkpartiet kommer att ha
              ett huvudansvar för att ändra den situationen. För om vi inte
              lyckas med det kommer vi inte att kunna försvara svenska jobb
              och svenska löner i en allt tuffare internationell konkurrens.
            </seg>
          </u>
          <u xml:id="i-cfd92865efdb4ae0-385" prev="i-cfd92865efdb4ae0-369" who="Q946818">
            <seg>
              Jag tror att den här regeringens öde kommer att avgöras väldigt
              mycket av vad som händer med jobben, men det känns tryggt att
              vi före valet har presenterat för väljarna de grundläggande idéer
              vi har för att bryta massarbetslösheten och få fler i arbete.
              Det kommer vi successivt att förverkliga. Jag tror att om man
              löser jobbristen så kommer väldigt många andra problem i det här
              samhället också att bli lättare att lösa.
            </seg>
          </u>
          <u xml:id="i-cfd92865efdb4ae0-386" prev="i-cfd92865efdb4ae0-369" who="Q946818">
            <seg>
              I den övertygelsen inleder vi nu, Folkpartiet och den övriga
              alliansregeringen, en mandatperiod där vi hoppas på gott samarbete
              med riksdagen för resultat som är bra för hela vårt folk.
            </seg>
          </u>
          <note>
            (Applåder)
          </note>
          <note type="speaker">
            Anf. 61 Socialminister GÖRAN HÄGGLUND (kd):
          </note>
          <u xml:id="i-cfd92865efdb4ae0-387" next="i-cfd92865efdb4ae0-415" who="Q918261">
            <seg>
              Fru talman! Svenska folket valde bort den socialdemokratiska
              regeringen. Man underkände en regering som misslyckats med att
              skapa förutsättningar för nya jobb. Det var den enskilt viktigaste
              frågan i den valrörelse som vi nyligen har avslutat.
            </seg>
          </u>
          <u xml:id="i-cfd92865efdb4ae0-388" prev="i-cfd92865efdb4ae0-387" who="Q918261">
            <seg>
              Svenska folket röstade i stället fram en regering som inte blundar
              för massarbetslösheten, som ser samband mellan företagsklimat
              och framgångsrika företag, mellan framgångsrika företag och nya
              jobb. Man valde en regering som ser problemen med alla unga som
              efter avslutade studier går rakt ut i arbetslöshet, som ser alla
              de äldre som förgäves söker jobb efter jobb efter jobb på en arbetsmarknad
              där ingen frågar efter dem, en regering som ser alla dem som Socialdemokraternas
              styre berövat möjlighet att försörja sig själva.
            </seg>
          </u>
          <u xml:id="i-cfd92865efdb4ae0-389" prev="i-cfd92865efdb4ae0-387" who="Q918261">
            <seg>
              Svenska folket valde bort den socialdemokratiska regeringen.
              Man underkände en regering som misslyckats med det som man lovat.
              Man röstade bort en regering som vände blicken från äldre som
              far illa, från familjer som inte får välja den barnomsorgsform
              de vill ha och som har svårt att få tidspusslet att gå ihop, en
              regering som inte såg de sjuka som förgäves väntar i köer, som
              nonchalerade de barn som hamnar efter i skolan och därmed får
              en sämre start i livet än vad de skulle behöva ha.
            </seg>
          </u>
          <u xml:id="i-cfd92865efdb4ae0-390" prev="i-cfd92865efdb4ae0-387" who="Q918261">
            <seg>
              Fru talman! Svenska folket röstade fram en ny regering med ett
              starkt mandat att förändra, att förbättra Sverige. Vårt uppdrag
              är att vända utvecklingen på en rad områden där det finns stora
              förbättringar att göra. Jag ska också säga här att Sverige är
              ett fantastiskt land att leva i. Det finns mycket som fungerar
              alldeles utmärkt, mycket som vi har skäl att vara väldigt stolta
              över, men det finns stora brister som jag menar att den tidigare
              regeringen inte hade verktygen eller den ideologiska kompassen
              att kunna hantera. Därför valde det svenska folket bort den gamla
              regeringen och valde den nya.
            </seg>
          </u>
          <u xml:id="i-cfd92865efdb4ae0-391" prev="i-cfd92865efdb4ae0-387" who="Q918261">
            <seg>
              Vårt uppdrag i den nya regeringen är att vända utvecklingen,
              att skapa förutsättningar för nya jobb, att skapa en stabil ekonomisk
              grund för att kunna utveckla välfärden, att återföra beslutanderätt
              till människor själva. Den regeringsförklaring som avlämnades
              i fredags fångar väl de utmaningar som Sverige står inför. Jag
              är stolt över det avstampet inför den period som vi nu inleder,
              och jag vill peka på några saker som för mig är extra viktiga
              att stryka under.
            </seg>
          </u>
          <u xml:id="i-cfd92865efdb4ae0-392" prev="i-cfd92865efdb4ae0-387" who="Q918261">
            <seg>
              Regeringsförklaringen stakar ut en väg för att långt fler ska
              få chansen till ett jobb. Sveriges nya regering kommer inte att
              acceptera att över en miljon människor på olika sätt står utanför
              den ordinarie arbetsmarknaden på toppen av en högkonjunktur. Vi
              kommer att göra allt för att förhindra att människor ställs vid
              sidan om och berövas värdefull arbetsgemenskap och värdighet.
              Vi vill att fler ska finna det vara mödan värt att starta och
              utveckla företag, för det är när växande företag ger nya arbeten
              som fler jobb kommer till och som fler jobb kan komma till också
              inom den offentliga sektorn, inte förr. Det förlamande krånglet
              för företag ska minska, och också andra hinder för företagsamheten
              ska tas bort för att fler ska våga och vilja anställa. Det är
              nyckeln till att kunna klara av allt det andra som vi vill göra.
              Skatten på arbete ska sänkas, främst för låg- och medelinkomsttagare
              så att det lönar sig bättre att arbeta. Vi får inte slösa med
              människor. Alliansen kommer med en politik som ger fler chansen,
              chansen att göra en insats, chansen att bli behövd.
            </seg>
          </u>
          <u xml:id="i-cfd92865efdb4ae0-393" prev="i-cfd92865efdb4ae0-387" who="Q918261">
            <seg>
              Den nya regeringen stakar ut en väg för den frihet och rättvisa
              som ger trygga familjer. Vi lever nu i en tid när stressen ökar
              och tempot skruvas upp. Därför behöver vi värna de platser där
              vi får vara oss själva, där vi blir sedda och respekterade för
              dem vi är, inte för vad vi äger eller för vad vi presterar. Trygga
              familjer och mer tid för varandra ger förutsättningar för trygga
              barn.
            </seg>
          </u>
          <u xml:id="i-cfd92865efdb4ae0-394" prev="i-cfd92865efdb4ae0-387" who="Q918261">
            <seg>
              För att se hur ett samhälle mår bör man vända blicken just mot
              barnen. Barnen är de som drabbas när någonting inte står rätt
              till. Svenska barn har det relativt bra när det gäller det materiella,
              men det är barnen som lätt hamnar i kläm när mammor och pappor
              inte längre har tid. Det är barnen som får väldigt långa arbetsdagar
              när föräldrarna kämpar på övertid för att få ekonomin att gå ihop.
              Det är barnen som blir suddigare när de inte blir sedda.
            </seg>
          </u>
          <u xml:id="i-cfd92865efdb4ae0-395" prev="i-cfd92865efdb4ae0-387" who="Q918261">
            <seg>
              Jag kommer naturligtvis som socialminister att göra mitt allra
              bästa för att Sverige ska bli ett bättre land att vara barn i.
              Politiken har ingalunda alla svar på alla frågor, men politiken
              kan skapa förutsättningar förutsättningar för att vi ska hinna
              se barnen och hinna ge dem lite mer av vår tid. Vi behöver flytta
              makt över den egna vardagen från politiken till familjerna, från
              sammanträdesbord till köksbord tid tillsammans, tid för barnen.
            </seg>
          </u>
          <u xml:id="i-cfd92865efdb4ae0-396" prev="i-cfd92865efdb4ae0-387" who="Q918261">
            <seg>
              Den nya regeringen kommer att staka ut vägen för rätten till
              en trygg och innehållsrik ålderdom. Många känner i dag en oro
              inför sitt eget eller anhörigas åldrande, oro över bristen på
              kvalitet inom vården och omsorgen. Jag har sett många som är ensamma
              och isolerade. Många av våra gamla lever under förhållanden som
              inte är värdiga. Jag har läst breven, de tysta nödropen, från
              de oftast kvinnor som efter makens död ska klara inte bara sorgen
              utan också en oerhört knaper ekonomi. Jag har inte glömt de breven.
            </seg>
          </u>
          <u xml:id="i-cfd92865efdb4ae0-397" prev="i-cfd92865efdb4ae0-387" who="Q918261">
            <seg>
              De äldre har en framskjuten plats i alliansens politik. För att
              bryta ensamhet och isolering är det min och regeringens ambition
              att kunna införa en boendegaranti. Den enskilde över en viss ålder
              ska själv ha möjlighet att avgöra när det är dags att flytta till
              ett äldreboende. Vi gör verklighet av det som tidigare varit ord.
              Den brist på äldreboendeplatser som råder i Sverige i dag måste
              vi på alla nivåer anstränga oss för att undanröja. Äldre människor
              har rätt till värdighet.
            </seg>
          </u>
          <u xml:id="i-cfd92865efdb4ae0-398" prev="i-cfd92865efdb4ae0-387" who="Q918261">
            <seg>
              Det är också skälet till att vi tycker att kommunerna ska införa
              en värdighetsgaranti som tydliggör för den enskilde vad man har
              att förvänta sig, en lägsta nivå som aldrig någonsin ska underskridas.
              Den ger mig som äldre en makt gentemot kommunen. Den ger anhöriga
              en makt som något att kunna hänvisa till om det brister på något
              sätt. Det ger personalen en styrka att kräva resurser av politiker
              om man inte har det.
            </seg>
          </u>
          <u xml:id="i-cfd92865efdb4ae0-399" prev="i-cfd92865efdb4ae0-387" who="Q918261">
            <seg>
              Detta är ett verktyg som kommer att spela en stor roll. Det ska
              tydliggöra vilken omsorg man har rätt att förvänta sig till exempel
              att få tillräckligt med näring och vätska, att bli ompysslad,
              att få komma ut i friska luften och att slippa genomlida de sista
              dagarna i livet i ensamhet.
            </seg>
          </u>
          <u xml:id="i-cfd92865efdb4ae0-400" prev="i-cfd92865efdb4ae0-387" who="Q918261">
            <seg>
              Den nya regeringen stakar ut vägen för en sjukvård som kännetecknas
              av en vilja att se människan. Många människors erfarenhet är att
              vården fungerar utmärkt när man väl kommer till. Men tyvärr är
              vägen dit ganska lång. Vi har brister när det gäller tillgängligheten.
              Människor glöms alltför ofta bort i köer, glöms i byråkrati och
              glöms när systemen sätts före människan.
            </seg>
          </u>
          <u xml:id="i-cfd92865efdb4ae0-401" prev="i-cfd92865efdb4ae0-387" who="Q918261">
            <seg>
              I den svenska sjukvården finns det jättemånga människor som bär
              upp den med en kraft, idealitet och professionalitet som går långt
              utöver vad de får betalt för. Men de kämpar ofta i ett system
              som gör att deras krafter inte riktigt kan komma till uttryck.
              Det finns skäl att utveckla en ny vårdpolitik som förstås bygger
              på gemensam solidarisk finansiering men där mångfald och valfrihet
              råder. Alla borde ha rätt till en fast läkarkontakt. Vi borde
              ha en vårdgaranti som lever upp till namnet. Patienter som så
              önskar ska kunna få vård i det landsting som har den absolut kortaste
              kön. Alternativa utförare inom sjukvården bör släppas fram och
              personalen uppmuntras att själv driva verksamheten om man har
              idéer och en önskan att få knoppa av och driva detta själv: Vi
              i personalen driver det här.
            </seg>
          </u>
          <u xml:id="i-cfd92865efdb4ae0-402" prev="i-cfd92865efdb4ae0-387" who="Q918261">
            <seg>
              Det har länge varit något krassligt, för att inte säga något
              sjukt, med den svenska vården. Jag tror att det behövs förändringar.
              Som socialminister kommer jag att göra allt för att bota med injektioner
              av inspiration, med rehabiliterande resurstillskott, med medicinering
              med mångfald och med operationer med omsorg. Ett nytt vårdteam
              har blivit tillsatt. En ny regering är beredd att satsa på att
              förbättra på det här området.
            </seg>
          </u>
          <u xml:id="i-cfd92865efdb4ae0-403" prev="i-cfd92865efdb4ae0-387" who="Q918261">
            <seg>
              Sverige har fått en ny regering. Svenska folket har valt bort
              den gamla och satsat på någonting nytt. Det är en regering som
              sätter jobben i främsta rummet eftersom vi är helt övertygade
              om att det är nyckeln för att få resurser till förbättringar som
              vi vill göra inom äldreomsorgen, inom sjukvården och inom skolsektorn
              för att ta några exempel.
            </seg>
          </u>
          <u xml:id="i-cfd92865efdb4ae0-404" prev="i-cfd92865efdb4ae0-387" who="Q918261">
            <seg>
              Det vi gör ligger en bit från den kommandopolitik som har funnits
              tidigare där man har sagt: Nu skapar vi si och så många jobb genom
              si och så många åtgärder. Det här bygger på att många människor
              vill vara med och förändra. Det bygger på att människor får en
              möjlighet att utveckla sina egna tankar och idéer. Det bygger
              på att många människor är delaktiga.
            </seg>
          </u>
          <u xml:id="i-cfd92865efdb4ae0-405" prev="i-cfd92865efdb4ae0-387" who="Q918261">
            <seg>
              Sverige har fått en ny regering, en regering som har många idéer.
              För att vi ska kunna genomföra de idéerna krävs dock ett deltagande
              av många på alla olika nivåer av varje enskild människa, av alla
              kommuner runtom i Sverige och av alla landsting. Så kan vi göra
              vårt Sverige till ett bättre land att leva i.
            </seg>
          </u>
          <note>
            Partiledardebatten var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 5 oktober.
          </note>
          <note>
            3 § Anmälan om kompletteringsval till socialförsäkringsutskottet
          </note>
          <note>
            Andre vice talmannen meddelade att Socialdemokraternas riksdagsgrupp
            under Matilda Ernkrans föräldraledighet anmält Helena Frisk som
            suppleant i socialförsäkringsutskottet.
          </note>
          <note>
            Andre vice talmannen förklarade vald under tiden den 11 oktober
            20062 september 2007 till
          </note>
          <note>
            suppleant i socialförsäkringsutskottet
          </note>
          <note>
            4 § Ledighet
          </note>
          <note>
            Andre vice talmannen meddelade att Mikael Sandström (m) ansökt
            om ledighet under tiden den 12 oktober 200618 september 2007.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Eva Öhbom Ekdahl (m) skulle
            inträda som ersättare för statsrådet Maria Borelius (m) under
            Mikael Sandströms ledighet.
          </note>
          <note>
            5 § Anmälan om särskilda företrädare för partigrupperna
          </note>
          <note>
            Med stöd av 1 kap. 5 § fjärde stycket riksdagsordningen hade
            partigrupperna till talmannen anmält följande personer att från
            denna dag och för återstoden av innevarande valperiod utgöra särskilda
            företrädare för partigrupperna:
          </note>
          <note>
            Ersättare
          </note>
          <note>
            6 § Anmälan om presidier för utskott och EU-nämnd
          </note>
          <note>
            Andre vice talmannen meddelade att till ordförande respektive
            vice ordförande i utskotten och EU-nämnden hade följande ledamöter
            valts:
          </note>
          <note>
            konstitutionsutskottet
          </note>
          <note>
            finansutskottet
          </note>
          <note>
            skatteutskottet
          </note>
          <u xml:id="i-cfd92865efdb4ae0-406" prev="i-cfd92865efdb4ae0-387" who="Q918261">
            <seg>
              justitieutskottet
            </seg>
          </u>
          <note>
            civilutskottet
          </note>
          <u xml:id="i-cfd92865efdb4ae0-407" prev="i-cfd92865efdb4ae0-387" who="Q918261">
            <seg>
              utrikesutskottet
            </seg>
          </u>
          <note>
            försvarsutskottet
          </note>
          <note>
            socialförsäkringsutskottet
          </note>
          <note>
            socialutskottet
          </note>
          <u xml:id="i-cfd92865efdb4ae0-408" prev="i-cfd92865efdb4ae0-387" who="Q918261">
            <seg>
              kulturutskottet
            </seg>
          </u>
          <note>
            utbildningsutskottet
          </note>
          <u xml:id="i-cfd92865efdb4ae0-409" prev="i-cfd92865efdb4ae0-387" who="Q918261">
            <seg>
              trafikutskottet
            </seg>
          </u>
          <note>
            miljö- och jordbruksutskottet
          </note>
          <note>
            näringsutskottet
          </note>
          <u xml:id="i-cfd92865efdb4ae0-410" prev="i-cfd92865efdb4ae0-387" who="Q918261">
            <seg>
              arbetsmarknadsutskottet
            </seg>
          </u>
          <note>
            EU-nämnden
          </note>
          <note>
            7 § Meddelande om val till riksdagens olika myndigheter och organ
          </note>
          <note>
            Andre vice talmannen meddelade att vid sammanträdet tisdagen
            den 17 oktober kl. 13.30 skulle företas val till riksdagens olika
            myndigheter och organ.
          </note>
          <note>
            8 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motioner skulle få väckas
            på denna redogörelse.
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 10 oktober
          </note>
          <note>
            Hans Linde
          </note>
          <note>
            Lena Olsson
          </note>
          <u xml:id="i-cfd92865efdb4ae0-411" prev="i-cfd92865efdb4ae0-387" who="Q918261">
            <seg>
              Elina Linna
            </seg>
          </u>
          <note>
            Jacob Johnson
          </note>
          <note>
            Josefin Brink
          </note>
          <note>
            Josefin Brink
          </note>
          <note>
            Kalle Larsson
          </note>
          <note>
            Kalle Larsson
          </note>
          <note>
            Eva Olofsson
          </note>
          <note>
            Josefin Brink
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 17 oktober.
          </note>
          <note>
            11 § Anmälan om frågor för skriftliga svar
          </note>
          <u xml:id="i-cfd92865efdb4ae0-412" prev="i-cfd92865efdb4ae0-387" who="Q918261">
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 10 oktober
          </note>
          <note>
            Lars-Ivar Ericson
          </note>
          <u xml:id="i-cfd92865efdb4ae0-413" prev="i-cfd92865efdb4ae0-387" who="Q918261">
            <seg>
              Luciano Astudillo
            </seg>
          </u>
          <note>
            Hans Linde
          </note>
          <note>
            Carina Adolfsson Elgestam
          </note>
          <u xml:id="i-cfd92865efdb4ae0-414" prev="i-cfd92865efdb4ae0-387" who="Q918261">
            <seg>
              Luciano Astudillo
            </seg>
          </u>
          <note>
            den 11 oktober
          </note>
          <note>
            Lars-Ivar Ericson
          </note>
          <note>
            Göte Wahlström
          </note>
          <note>
            Helene Petersson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 17 oktober.
          </note>
          <note>
            12 § Kammaren åtskildes kl. 13.22.
          </note>
          <u xml:id="i-cfd92865efdb4ae0-415" prev="i-cfd92865efdb4ae0-387" who="Q918261">
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
