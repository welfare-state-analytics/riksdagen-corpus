<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--112</head>
          <docDate when="2007-05-24">2007-05-24</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2006/07:112
            </seg>
          </u>
          <note>
            Torsdagen den 24 maj
          </note>
          <note>
            Kl. 12:00 - 19:22
          </note>
          <note>
            1 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2006/07:508
          </note>
          <note>
            Interpellation 2006/07:508 Regeringens nedskärningar på Arbetsmiljöverket
          </note>
          <note>
            Interpellationen kommer att besvaras tisdagen den 29 maj 2007.
          </note>
          <u>
            <seg>
              Skälet till dröjsmålet är tjänsteresa.
            </seg>
          </u>
          <note>
            Karin Renman
          </note>
          <note>
            Interpellation 2006/07:510
          </note>
          <note>
            Interpellation 2006/07:510 Situationen för deltidsarbetslösa
          </note>
          <note>
            Interpellationen kommer att besvaras tisdagen den 29 maj 2007.
          </note>
          <u>
            <seg>
              Skälet till dröjsmålet är tjänsteresa.
            </seg>
          </u>
          <note>
            Karin Renman
          </note>
          <note>
            Interpellation 2006/07:543
          </note>
          <note>
            Interpellation 2006/07:543 Sms-lån
          </note>
          <note>
            Interpellationen kommer att besvaras måndagen den 11 juni 2007.
          </note>
          <u>
            <seg>
              Skälet till dröjsmålet är tjänsteresa och andra sedan tidigare
              inbokade arrangemang.
            </seg>
          </u>
          <note>
            Beatrice Ask
          </note>
          <note>
            2 § Beslut om ärenden som slutdebatterats den 23 maj
          </note>
          <note>
            Punkt 4
          </note>
          <note>
            Punkt 7
          </note>
          <note>
            Punkt 8
          </note>
          <note>
            Övriga punkter
          </note>
          <note>
            3 § Elektronisk underrättelse i vissa ärenden om utgivningsbevis
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            4 § Riksrevisionens styrelses redogörelse angående bidrag som
            regeringen och Regeringskansliet fördelar
          </note>
          <note>
            Föredrogs
          </note>
          <note type="speaker">
            Anf. 1 PER BILL (m):
          </note>
          <u>
            <seg>
              Herr talman! Ibland får vi intrycket att det är de viktiga ärendena
              som vi debatterar och att de oviktiga bara slinker igenom utan
              debatt. Så är det inte. Det finns många viktiga ärenden som vi
              är överens om och därför inte tar någon större debatt om. Ett
              av dessa är det här ärendet.
            </seg>
          </u>
          <u>
            <seg>
              Skälet till att talarlistan är mycket mager tror jag är att KU
              så sent som för ett halvår sedan i sin höstgranskning hade en
              ordentlig genomgång av två departement om huruvida de hade skött
              detta att återrapportera bidragen både sakinnehållsmässigt och
              ekonomiskt.
            </seg>
          </u>
          <u>
            <seg>
              Granskningen gav mycket övrigt att önska. Jag skulle vilja säga
              att det var en sorglig, dålig ordning på många ställen. I vissa
              ärenden fanns det ingen återrapport över huvud taget, trots att
              återrapporteringsdatumet var passerat, och i andra fanns det brister
              mot det gällande regelverket.
            </seg>
          </u>
          <u>
            <seg>
              Båda de departement som vi då granskade, det vill säga Socialdepartementet
              och Kulturdepartementet, satte stort hopp till att det nya regelverket
              skulle göra att det blev stramare. Jag tror att de till och med
              hävdade att det hade blivit en uppstramning. Då blir man naturligtvis
              lite orolig när Riksrevisionen i detta betänkande, KU19, konstaterar
              att de nya reglerna inte är kända för alla bidragshandläggare
              och att de inte vet hur de ska göra.
            </seg>
          </u>
          <u>
            <seg>
              Om KU vid flera tillfällen har påpekat bristerna i regeringens
              och Regeringskansliets fördelning av bidrag och vi sedan sätter
              stort hopp till de nya reglerna, även denna gång, och Riksrevisionens
              styrelse gör detta påpekande, får vi naturligtvis ytterligare
              vatten på vår kvarn. Vi kommer nämligen att hålla ett ordentligt
              öga på regeringens handläggning av bidrag. Oavsett vilken färg
              regeringen har kommer KU under ganska lång tid vi har redan flaggat
              för det att återkomma till denna bidragsgivning och hur den ska
              skötas.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Fastställande av löner för riksdagens ombudsmän, m.m.
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            6 § Nya hastighetsgränser
          </note>
          <note>
            Föredrogs
          </note>
          <note type="speaker">
            Anf. 2 ANNELIE ENOCHSON (kd):
          </note>
          <note>
            Herr talman! Betänkandet Nya hastighetsgränser bygger på propositionen
            från regeringen med samma namn. Två reservationer och tre särskilda
            yttranden från Socialdemokraterna, Vänsterpartiet och Miljöpartiet
            har fogats till betänkandet.
          </note>
          <u>
            <seg>
              Den förra regeringen beslutade i december 2004 att ge Vägverket
              i uppdrag att ta fram en strategi för en successiv anpassning
              av hastighetsgränserna på vägarna till nollvisionen samt kraven
              på tillgänglighet, god miljö, positiv regional utveckling och
              ett jämställt transportsystem. Av dåvarande regerings beslut framgick
              att det i uppdraget ingick som ett första led i en sådan strategi
              att ta fram förslag till ett nytt hastighetssystem.
            </seg>
          </u>
          <note>
            Det nuvarande hastighetssystemet med hastighetsgränserna 30,
            50, 70, 90 och 110 kilometer i timmen infördes 1971. Innan dess
            var hastighetsgränsen 50 kilometer i timmen i tätort, vilket infördes
            redan 1955, och för övrigt gällde fri fart utom för vissa fordon
            och fordonskombinationer.
          </note>
          <u>
            <seg>
              Mycket har hänt sedan nuvarande hastighetsbegränsningssystem
              infördes 1971. Vägtyper och stödutrustning har utvecklats, och
              fordon har blivit avsevärt bättre när det gäller såväl körsäkerheten
              som skyddet för de åkande vid olyckor. Nya typer av vägar har
              tillkommit som 2+1-väg med mitträcke. Fartdämpande åtgärder och
              ökad separation av oskyddade trafikanter har gett goda resultat
              för trafiksäkerheten i tätorter.
            </seg>
          </u>
          <u>
            <seg>
              Vintern 2003/04 fick Vägverket möjlighet att använda vinterhastighet
              efter fyra års försöksverksamhet.
            </seg>
          </u>
          <u>
            <seg>
              Det pågår sedan 2003 försöksverksamhet med varierande hastighetsgränser
              i tiosteg från 30 till 120 kilometer i timmen på 17 olika platser
              i landet. Försöksverksamheten ska pågå fram till och med 2007.
            </seg>
          </u>
          <note>
            Betänkandet och utskottsmajoriteten ställer sig bakom regeringens
            förslag som möjliggör för beslutande myndigheter att använda sig
            av hastigheter i tiostegsintervaller mellan 30 och 120 kilometer
            i timmen. Regeringens förslag bör genomföras genom ändringar i
            trafikförordningens 3 kap. 17 § samt i Vägverkets föreskrifter
            om lokala trafikföreskrifter. Vidare bör Vägverket ta fram dels
            nya riktlinjer för sina beslut om högsta tillåtna hastighet, dels
            föreskrifter med riktlinjer till de beslutande lokala myndigheterna
            för när de olika hastighetsgränserna bör användas.
          </note>
          <u>
            <seg>
              Med dessa inledande ord vill jag överlämna betänkandet till kammaren
              och ser fram emot en givande debatt.
            </seg>
          </u>
          <note type="speaker">
            Anf. 3 MARIE NORDÉN (s):
          </note>
          <u>
            <seg>
              Herr talman! Regeringen föreslår en komplettering av dagens hastighetsgränser
              på vägarna med ytterligare fem.
            </seg>
          </u>
          <u>
            <seg>
              Det var den socialdemokratiska regeringen som gav Vägverket i
              uppdrag att ta fram en strategi för en successiv anpassning av
              hastighetsgränserna på vägarna till nollvisionen samt kraven på
              god tillgänglighet, god miljö, positiv regional utveckling och
              ett jämställt transportsystem. Rapporten presenterades redan september
              2005. Att den dåvarande regeringen valde att inte föreslå det
              som den borgerliga majoriteten nu vill genomföra tycker jag talar
              för sig själv. Vi tyckte inte att den delen som gällde utökade
              hastighetsgränser var ett bra förslag. Vi tycker helt enkelt att
              det är dåligt använda pengar.
            </seg>
          </u>
          <u>
            <seg>
              Herr talman! Nollvisionen formulerades av den socialdemokratiska
              regeringen för tio år sedan. Den är i dag något som vi alla kan
              vara stolta över. Trafiksäkerhetsarbetet med nollvisionen som
              utgångspunkt har resulterat i att antalet olyckor med dödsfall
              eller allvarliga personskador som utgång har minskat under flera
              år. Under 2006 planade dock antalet ut, och vi socialdemokrater
              ser allvarligt på det men menar att det behövs kraftfullare åtgärder
              för att återta handlingskraften i nollvisionen än de förändrade
              hastighetsgränser som regeringen föreslår.
            </seg>
          </u>
          <u>
            <seg>
              Precis som Vägverkets rapport som är underlaget till propositionen
              tydligt visar är hastighetsöverträdelserna ett allvarligt hinder
              för säker trafik. Drygt hälften av alla trafikanter kör för fort.
              Vägtrafikinstitutet har beräknat att minst 150 liv per år skulle
              kunna sparas om alla trafikanter respekterade dagens hastighetsgränser.
              Hastighetsöverträdelserna leder också till ett ökat utsläpp av
              koldioxid motsvarande 700 000 ton varje år bara på de statliga
              vägarna. Vi kan alltså se att både liv och en bättre miljö skulle
              vinnas om vi alla följde hastighetsgränserna.
            </seg>
          </u>
          <u>
            <seg>
              Regeringen säger att man ibland kan uppleva dagens hastighetsgränser
              som plottriga. Vi tror inte att det blir mindre plottrigt med
              fler hastighetsgränser, det riskerar snarare att få motsatt verkan.
              Acceptansen hos förarna minskar med fler gränser, och det riskerar
              att leda till minskat förtroende för trafikreglerna i stort hos
              bilister och yrkesförare.
            </seg>
          </u>
          <u>
            <seg>
              Trafikutskottet fick inför behandlingen av propositionen en föredragning
              av Vägverket. Där redovisade man bland annat hur den totala restiden
              inte skulle minska eftersom hastighetsminskningen från 90 till
              80 kilometer i timmen kommer att kompenseras med högre hastigheter
              på motorväg. Men hur blir det för oss som inte har några motorvägar
              att resa på när vi ska förflytta oss i våra regioner? Vår restid
              kommer inte att vara densamma, utan den kommer naturligtvis att
              öka.
            </seg>
          </u>
          <u>
            <seg>
              Att sänka hastigheterna på 700 mil av dagens 90-vägar kommer
              att öka restiden med drygt två miljoner timmar. Vi tror inte att
              det kommer att accepteras av trafikanterna på dessa sträckor.
              Därmed kommer de inte heller att bidra till att målet för transportpolitiken
              och nollvisionen uppnås. Det riskerar också att ge en negativ
              effekt på den regionalpolitiska utvecklingen. Det är jättetråkigt
              att den borgerliga regeringen släpper det regionalpolitiska perspektivet.
            </seg>
          </u>
          <u>
            <seg>
              Vi menar att det behövs en ordentlig miljökonsekvensbeskrivning
              innan riksdagen kan ta ställning till förslaget. Vi anser inte
              att miljöeffekterna av fler hastighetsgränser på vägarna är tillräckligt
              belysta för att klarlägga vilka effekter som regeringens förslag
              får på miljön och klimatet.
            </seg>
          </u>
          <u>
            <seg>
              Att hastighetsgränserna på vissa sträckor ska sänkas från 90
              till 80 kilometer i timmen för att kompensera att utsläppet av
              koldioxid ökar då man höjer hastigheten till 120 kilometer i timmen
              på motorväg kommer garanterat inte att få acceptans i de delar
              av landet där man redan i dag upplever att man har fått stå tillbaka
              när det handlar om väginvesteringar och underhåll. Nu ska man
              dessutom bära motorvägarnas ökade miljökostnad. Det rimmar hemskt
              illa.
            </seg>
          </u>
          <u>
            <seg>
              Herr talman! Det finns flera bra förslag i Vägverkets rapport.
              Dessa skulle kunna genomföras utan att man hackar upp systemet
              med hastighetsgränser. Ett exempel är ökad användning av hastighetsbegränsningar
              som varierar med trafik-, väglags-, väder- och siktförhållanden.
              Den typen av dynamiska hastighetsskyltar möter stor förståelse
              bland bilister och yrkesförare. Andra typer av åtgärder för att
              öka trafiksäkerheten ska naturligtvis också prövas och genomföras.
              Den nya tekniken skapar också nya möjligheter.
            </seg>
          </u>
          <u>
            <seg>
              Vi anser att pengarna som omskyltningen av vägnätet skulle kosta
              kan användas på ett mycket bättre sätt, till exempel till informationskampanjer
              och till insatser för att förstärka övervakningen. Vi vet att
              hastighetskameror har gett stora positiva effekter vad gäller
              minskat antal döda och skadade i trafiken. På vissa sträckor har
              antalet allvarliga olyckor minskat med så mycket som 60 procent.
            </seg>
          </u>
          <u>
            <seg>
              Herr talman! Vi menar att den viktigaste åtgärden för att öka
              trafiksäkerheten och för att uppnå nollvisionen är att förmå trafikanterna
              att följa gällande trafikregler. Därför bör dagens hastighetsgränser
              bibehållas, och ökade resurser bör användas till informationskampanjer
              om trafiksäkerhet och om vikten av att följa regelverket, till
              utveckling av smart teknik på vägarna, till säker utformning av
              vägar samt till satsningar på övervakning. På så sätt blir trafiken
              på vägarna säkrare, påverkan på miljön minskar och färre personer
              blir dödade och skadade i trafiken.
            </seg>
          </u>
          <note>
            (Applåder)
          </note>
          <note type="speaker">
            Anf. 4 PETER PEDERSEN (v):
          </note>
          <u>
            <seg>
              Herr talman! Eftersom jag är osäker på om min socialdemokratiska
              kollega yrkade bifall till någon av reservationerna gör jag det.
              Jag hade tänkt yrka bifall endast till reservation 2, men för
              säkerhets skull yrkar jag också bifall till reservation 1.
            </seg>
          </u>
          <u>
            <seg>
              Frågan handlar egentligen om hur vi ska förena trafiksäkerhetsaspekten
              med ett miljöperspektiv. Från Vänsterns sida tycker vi att regeringen
              i sin proposition har lyckats väldigt dåligt med det.
            </seg>
          </u>
          <u>
            <seg>
              En utgångspunkt måste vara att om man förändrar ett system ska
              man kunna leva upp till de transportpolitiska mål som riksdagen
              har fastställt. Det gäller inte minst de delmål som handlar om
              trafiksäkerhet och miljö. Vi tycker inte att det finns en tillräcklig
              sådan analys, oavsett om vi pratar om trafiksäkerhet eller miljö.
              Man har inga konsekvensbeskrivningar av vad som kommer att ske
              på de två områdena vid införandet av nya hastighetsgränser.
            </seg>
          </u>
          <u>
            <seg>
              Man pratar i allmänna ordalag om att man på vissa sträckor kan
              höja hastighetsgränsen på motorväg från 110 till 120 och att man
              kan sänka den på andra. Ingen borgerlig trafikpolitiker, vare
              sig i regeringen eller i riksdagen, törs säga att om man ska leva
              upp till målet oförändrade eller minskade utsläpp av koldioxid
              måste genomsnittshastigheten i trafiken sänkas. Det gäller oavsett
              om man tittar på detaljer på vägar i Värmland, Lappland eller
              Skåne.
            </seg>
          </u>
          <u>
            <seg>
              Jag vill att någon borgerlig politiker förklarar för mig hur
              det går till att leva upp till koldioxidmålet om man utgår ifrån
              att det ska vara oförändrat. Hur klarar man det om den genomsnittliga
              hastigheten i trafiken i Sverige ökar?
            </seg>
          </u>
          <u>
            <seg>
              På frågestunden den 19 april ställde jag en fråga till infrastrukturminister
              Åsa Torstensson. Ministern sade så här i slutet av sitt svar:
              Med tanke på hur vägstandarden är runt om i landet tror jag att
              Peter Pedersen vet att det handlar om att sänka hastigheten för
              att hitta rätt nivå på de olycksdrabbade vägarna.
            </seg>
          </u>
          <u>
            <seg>
              Då har vi samma grundsyn. Frågan är vad det är som gör att man
              inte kan få in det i propositionstexten. Vad är det som gör att
              den borgerliga majoriteten i trafikutskottet inte kan tänka sig
              en sådan skrivning som vi yrkar på och som har föranlett reservation
              2? Man misstänker att det ligger en hund begraven. Kan det möjligen
              vara så att den borgerliga majoriteten inte är överens? Vem lurar
              man då?
            </seg>
          </u>
          <u>
            <seg>
              Miljön låter sig inte luras. Om syftet är att man ska höja hastigheterna
              generellt i trafiken vill jag ha svar på hur man i så fall ska
              kunna leva upp till målet oförändrade eller minskade koldioxidutsläpp.
            </seg>
          </u>
          <u>
            <seg>
              Jag har inte fått svar på den frågan. Det finns en massa statistik
              och underlag när det gäller detta.
            </seg>
          </u>
          <u>
            <seg>
              Bakgrundsmaterialet från Vägverket och Naturskyddsföreningen
              visar att de har en restriktiv syn och inser att om man höjer
              hastigheten från 110 till 120 på vissa vägar krävs det betydande
              sänkning av farten på andra vägar för att kompensera de ökade
              koldioxidutsläppen. Ju fortare det går i trafiken desto mer koldioxidutsläpp
              blir det.
            </seg>
          </u>
          <u>
            <seg>
              Vi från Vänstern kan tänka oss att man höjer hastighetsgränserna
              på vissa vägar, men då måste man våga säga att det innebär att
              det kommer att krävas sänkta hastigheter på några andra vägar
              och på betydligt längre sträcka om vi ska kunna leva upp till
              målen en trafiksäker miljö och oförändrade koldioxidutsläpp.
            </seg>
          </u>
          <u>
            <seg>
              Jag tror att de som läser den här propositionen behöver någon
              typ av vägledning. Man får det svar som man kan ta till i riksdagssammanhang,
              om man inte riktigt vet vad man ska säga, nämligen att riksdagen
              inte ska gå in på detaljer utan man utgår ifrån att Vägverket
              vet hur man ska fastställa hastighetsgränserna.
            </seg>
          </u>
          <u>
            <seg>
              Då kan man fråga sig varför vi diskuterar frågan över huvud taget.
              Man har sagt att man inte behöver lyfta upp det här igen. Man
              anser att det är en principiell fråga som man lyfter upp till
              riksdagen. Man skriver om koldioxidmålet. Det tycker jag är en
              riktig bedömning.
            </seg>
          </u>
          <u>
            <seg>
              När man läser Vägverkets och NTF:s underlag är det uppenbart
              att deras beräkningar är att förslaget ska innebära färre döda
              i trafiken. Jag minns inte om det var 30 eller 50 färre per år.
              Det är ju betydande siffror. Jag vill att någon förklarar om ni
              på fullt allvar menar att det ska kunna ske om den genomsnittliga
              hastigheten i trafiken ökar? Får vi större trafiksäkerhet om den
              genomsnittliga hastigheten ökar? Jag pratar inte om enskilda sträckor
              med god vägstandard.
            </seg>
          </u>
          <u>
            <seg>
              Marie Nordéns och Socialdemokraternas farhåga att man försämrar
              för vissa delar av landet medan andra får bättre tillgänglighet
              och kommer fram snabbare, har jag full förståelse för. Utgångspunkten
              måste ändå vara att det är trafiksäkerheten som avgör vilken hastighet
              man kan ha. Det ligger också i förslaget att man ska kunna ha
              flexibla hastigheter, det vill säga att man kan tänka sig olika
              hastighet beroende på om det är dag eller natt, god eller dålig
              sikt, sommar eller vinter. Det kanske är något vi får se i framtiden.
            </seg>
          </u>
          <u>
            <seg>
              Det handlar om att den vägstandard och den trafikmiljö vi har
              ska avgöra hur fort man får köra. Om det drabbar landsbygden negativt
              får vi vidta åtgärder för att få en mer likvärdig vägstandard
              i landet så att man inte diskriminerar vissa delar av vårt avlånga
              land.
            </seg>
          </u>
          <u>
            <seg>
              Vi har sagt att det finns risk för plottrighet om man inför tiosteg.
              Man säger att det inte får skifta alltför ofta. Om man kör i en
              stadsdel ska man kunna hålla samma fart och om man kör ute på
              landet ska man inte ändra hastigheten hela tiden. Det är ju bra.
              Vi utgår från att Vägverket inte kommer att ägna sig åt ständiga
              förändringar av hastighetsgränserna vilket skulle göra det svårt
              för den enskilde trafikanten att hålla reda på hur fort man får
              köra.
            </seg>
          </u>
          <u>
            <seg>
              Nu säger man på s. 6 att om det visar sig bli för svåröverskådligt
              återgår man till ett 20-intervallsystem.
            </seg>
          </u>
          <u>
            <seg>
              Förra gången jag hörde ett sådant argument var när man i en kommun
              skulle bygga en cykelväg rakt igenom kön till korvkiosken. Då
              frågade någon om det inte var dumt att bygga en cykelväg just
              där. Man fick till svar att om det är för många som cyklar där
              får vi ändra på cykelvägens riktning. Om man bygger en cykelväg
              vill man väl att någon ska cykla där. Om man inför nya hastighetsgränser
              tror man väl på idén.
            </seg>
          </u>
          <u>
            <seg>
              Nu lägger man in en brasklapp och säger att om det visar sig
              att det blir för plottrigt och svåröverskådligt så inför vi ett
              20-system. Den argumentationen är inte speciellt väl underbyggd.
            </seg>
          </u>
          <u>
            <seg>
              Det har från alla partier framförts att det är oerhört viktigt
              att samtliga trafikanter håller de hastighetsgränser som finns.
              Det håller vi med om. Men man kan säga att det inte räcker. Om
              vi inför fri fart i Sverige kommer ju alla trafikanter, oavsett
              om de puttrar fram i 20 eller kör i 190, att hålla hastighetsgränsen.
              Det är ju fri fart. Det skulle vara förödande för miljön. Det
              skulle bli extremt mycket mer utsläpp av växthusgaser.
            </seg>
          </u>
          <u>
            <seg>
              Visst är det viktigt att alla håller hastighetsgränserna det
              tycker vi också och att man får acceptans för de regler som finns.
              Men det kan inte vara ett argument för att vara otydlig från Sveriges
              riksdag. Det står faktiskt att vi ska ha oförändrade eller minskade
              koldioxidutsläpp. Vi borde också kunna säga att det nya förslaget
              innebär att vi ska ha oförändrad eller sänkt genomsnittlig hastighet
              i trafiken för att kunna uppnå målet färre döda.
            </seg>
          </u>
          <u>
            <seg>
              Jag hoppas att jag i dag kan få svar från någon på den borgerliga
              kanten.
            </seg>
          </u>
          <note type="speaker">
            Anf. 5 KARIN SVENSSON SMITH (mp):
          </note>
          <u>
            <seg>
              Herr talman! Miljöpartiet yrkar bifall till reservation 1, det
              vill säga avslag på propositionen.
            </seg>
          </u>
          <u>
            <seg>
              Jag tycker att det är bekymmersamt att regeringen i så liten
              utsträckning lyckas införliva sin nyvunna klimatinsikt i andra
              politikområden. Det verkar som om man tror att en effektiv klimatpolitik
              är möjlig utan att man bedriver den så att den får konsekvenser
              någon annanstans. Ett typexempel är när Fredrik Reinfeldt säger
              att han kan tänka sig att höja dieselskatten eller koldioxidavgiften,
              men då skulle samtidigt något annat sänkas så att inte vägtrafiksektorn
              sammantaget får högre beskattning.
            </seg>
          </u>
          <u>
            <seg>
              Då blir det inte heller någon broms för vägtrafiken. Senast i
              dag har vi sett i redovisningen att det är den som ökar och som
              riskerar, om man tittar på Sveriges totala koldioxidutsläpp inklusive
              flyg och sjöfart, att spräcka de mål som vi här i riksdagen har
              satt upp.
            </seg>
          </u>
          <u>
            <seg>
              Jag såg i går att Åsa Torstensson har inrättat ett logistikcentrum.
              Det är väldigt bra att man samlar ihop dem som sysslar med godstransporter.
              Men i motiveringen fanns flera olika argument och vad man skulle
              syssla med och vad som skulle bli bättre, men inte miljö och klimat.
              Om regeringen har insett att detta är viktigt och i regeringsdeklarationen
              säger att detta är vår generations ödesfråga, tycker vi att det
              är väldigt konstigt att detta inte införlivas i alla politikområden
              där det sker utsläpp av växthusgaser.
            </seg>
          </u>
          <u>
            <seg>
              I dag ska vi diskutera nya hastighetsgränser. Frågan är då om
              det finns en motsättning mellan klimatpolitik och nollvisionen
              inom trafiken. Nej, det är ingen motsättning alls. Tvärtom är
              det mycket lätt att förena dessa. Åtgärder för att nå det ena
              kan leda till att det blir lättare att nå det andra. Detta är
              ingen ny kunskap. Jag satt med i Miljömålskommittén på 90-talet,
              och vi gick igenom olika medel och åtgärder för att minska klimatpåverkan.
              Sedan tog vi reda på hur mycket de olika åtgärderna kostade i
              relation till vilken effekt de gav i klimatpolitiken. Då kom Miljömålskommittén
              fram till att hastighetskameror var den mest effektiva klimatåtgärden,
              inte utifrån någon insikt om trafiksäkerhetsfrågorna, utan renodlat
              utifrån vad som var bäst för miljön. Att man får en efterlevnad
              av hastighetsgränserna och totalt sett får en hastighetssänkning
              i vägtrafiken var det som bäst kunde bidra till att minska växthusgaserna.
            </seg>
          </u>
          <u>
            <seg>
              Vad har det förslag som regeringen har lagt fram för effekter
              på trafiksäkerheten? Det är inget nytt förslag. Vägverket har
              haft detta förslag länge. Vi var flera som frågade Vägverkets
              generaldirektör Ingemar Skogö när han var hos oss i utskottet
              om dessa höjningar och sänkningar kommer att gå jämnt upp. Han
              slingrade sig och sade att höjningarna och sänkningarna skulle
              ske i samklang med regionerna efter samtal och dialog med folk
              ute i landet. Och där finns det tyvärr på många ställen snarare
              en argumentation för en höjning av hastigheter än en sänkning
              av hastigheter. Ska då Vägverket böja sig för dessa opinionsyttringar
              är risken stor att det totalt sett blir en höjning av hastighetsgränserna
              snarare än en sänkning av dem. Därför fick vi inte heller något
              tydligt svar från Vägverket om den sammantagna effekten och om
              detta kommer att leda till mer klimatpåverkan och större risk
              för olyckor i stället för tvärtom.
            </seg>
          </u>
          <u>
            <seg>
              Vad säger Vägtrafikinspektionen om detta? Jo, de har gått igenom
              Vägverkets bedömning av hur många färre dödsfall som denna förändring
              skulle leda till. Och Vägtrafikinspektionen hävdar såvitt jag
              har sett har man en väldigt bra argumentation för sin sak att
              det inte finns någon ordentlig grund för Vägverkets bedömningar
              om ett minskat antal döda. Det är snarare en gissning än en kvalificerad
              bedömning.
            </seg>
          </u>
          <u>
            <seg>
              Vad skulle man då kunna göra i stället? Det största bekymret
              tror jag inte är vilka siffror som står på de olika skyltarna,
              utan det stora bekymret är att de hastighetsgränser som vi har
              i dag inte efterlevs. Det är bara en av alla dessa hastighetsgränser
              som mer än 50 procent av bilisterna respekterar. I fråga om alla
              de övriga hastighetsgränserna kör mer än hälften fortare än den
              angivna hastighetsgränsen.
            </seg>
          </u>
          <u>
            <seg>
              Både svensk och internationell forskning visar två saker. Den
              ena är att hastigheterna är den största anledningen till att det
              sker så många dödsfall och svåra olyckor på vägarna. Den andra
              är att en bättre övervakning i kombination med tuffare sanktioner
              är det effektivaste för att minska antalet svårt skadade och dödade
              i trafiken.
            </seg>
          </u>
          <u>
            <seg>
              Den stora förändringen i Frankrike skedde i och för sig utifrån
              ett väldigt stort antal skadade och dödade i trafiken. Där har
              man åstadkommit en stor minskning just genom åtgärder i form av
              övervakning och hårdare sanktioner mot regelöverträdelser. Danmarks
              klippkortssystem är den viktigaste anledningen till att man där
              nu är nere på samma nivå som man hade för 60 år sedan när det
              gäller antalet människor som dödas i vägtrafiken.
            </seg>
          </u>
          <u>
            <seg>
              Det är därför mycket glädjande att det i olika delar av det offentliga
              Sverige görs överväganden om något som vi från Miljöpartiet har
              motionerat om, det vill säga att man överväger att införa detta
              klippkortssystem i Sverige. Det innebär att man efter kanske tredje
              klippet, alltså när man för tredje gången har visat att man inte
              borde ha förtroende att inneha körkort, får körkortet indraget.
              Det är någonting som påverkar efterlevnaden av hastighetsgränserna
              bra mycket mer än de i förhållande till skadan rätt blygsamma
              bötesbelopp som vi har i Sverige.
            </seg>
          </u>
          <u>
            <seg>
              Det har rätt så nyligen publicerats uppgifter om att de nya bötesbeloppen
              inte har lett till så stora hastighetssänkningar som man hade
              förhoppningar om när de infördes.
            </seg>
          </u>
          <u>
            <seg>
              Miljöpartiet tycker att förslaget om att sänka gränsen för när
              en hastighetsöverträdelse ska leda till att man drar in körkortet
              för någon är bra. Vi tycker att det är för generöst att man kan
              köra så mycket som 29 kilometer i timmen för fort där det är högre
              hastighetsgränser och 20 kilometer för fort där det är lägre hastighetsgränser.
              Vi vill gärna sänka båda dessa med 10 kilometer i timmen. Då skulle
              vi få en helt annan efterlevnad av det system som vi har.
            </seg>
          </u>
          <u>
            <seg>
              De medel som avsätts i regeringens förslag för Vägverkets kostnader
              för att byta ut alla dessa skyltar och lägga om systemet skulle
              förmodligen ge en mycket större effekt i förhållande till nollvisionen
              om man använder dem till fler hastighetskameror.
            </seg>
          </u>
          <u>
            <seg>
              Jag ska sammanfatta det hela. Miljöpartiets uppfattning är inte
              att det viktigaste är att ändra några hastighetsgränser över huvud
              taget utan att man ser till att de hastighetsgränser som finns
              efterlevs. Det skulle leda till en sänkning av hastigheterna.
            </seg>
          </u>
          <u>
            <seg>
              Om man tittar på internationell forskning konstateras det två
              saker. Det ena som är speciellt för Sverige i förhållande till
              andra länder är att det tycks finnas en väldigt dålig insikt här,
              trots alla informationsinsatser, om vilken roll hastigheterna
              spelar för risken att omkomma i trafiken. Det tycks som om många
              bilförare har gått på reklamen om de krocksäkra bilarna. De har
              stor tilltro till att bilen skyddar dem, och de håller mycket
              högre hastigheter än vad som är rimligt för att de ska kunna klara
              en olycka utan att skadas eller dödas.
            </seg>
          </u>
          <u>
            <seg>
              En annan sak som denna forskning visar är att ju fler hastighetsgränser
              som man har, desto sämre är efterlevnaden. Det gör att det finns
              väldigt allvarliga invändningar mot Vägverkets förslag som riskerar
              att leda till en ganska plottrig bild. Vi vet att det ofta tar
              lång tid för trafikanterna att lära sig de hastighetsgränser som
              finns och försöka efterleva dem.
            </seg>
          </u>
          <u>
            <seg>
              Detta förslag är väldigt bekymmersamt. Det kan tyckas som något
              litet och inte särskilt viktigt med ändrade hastighetsgränser.
              Men detta kunde ha varit en möjlighet för regeringen att visa
              att man menar allvar med klimatfrågan. Tyvärr gör regeringen oss
              besvikna. Jag hoppas att man kommer med nya förslag som leder
              i rätt riktning och inte i fel riktning.
            </seg>
          </u>
          <note type="speaker">
            Anf. 6 CHRISTER WINBÄCK (fp):
          </note>
          <u>
            <seg>
              Herr talman! Jag vill börja med att säga att jag i mitt anförande
              företräder hela alliansen, och alla partier inom alliansen står
              bakom. Jag vill också passa på att i början av mitt anförande
              yrka bifall till förslaget i betänkandet och avslag på samtliga
              reservationer. Jag vill också hälsa ministern välkommen till denna
              debatt. Det är bra och givande vid en sådan här debatt att ministern
              är med. Och vi får höra hennes synpunkter om en stund.
            </seg>
          </u>
          <u>
            <seg>
              Hur hastighetsregleringarna på vägarna ska se ut i framtiden
              är det som vi debatterar i dag. Jag vill börja med att läsa upp
              en beskrivning från Vägverkets hemsida. Där står följande:
            </seg>
          </u>
          <u>
            <seg>
              Det kan vara lika farligt att köra för fort som att falla utför
              ett stup eller från ett högt hus. Vi uppfattar inte automatiskt
              hastigheten som farlig när vi åker bil. Det beror på att människohjärnan
              fortfarande reagerar som om vi levde på stenåldern. Våra gener
              har inte hunnit anpassa sig till utvecklingen. Därför inser vi
              direkt faran med att falla från en höjd eller ett stup men inte
              hur farligt det skulle vara att krocka i 90 kilometer i timmen.
              Hastigheten i kollisionsögonblicket är helt avgörande för hur
              svårt människor skadas i trafikolyckor. Hög hastighet bidrar också
              till att olyckor över huvud taget inträffar. Om alla höll hastighetsgränserna
              skulle 100150 liv sparas varje år. En lägre medelhastighet för
              även med sig andra fördelar som minskar bränsleförbrukningen och
              minskar koldioxidutsläppen.
            </seg>
          </u>
          <u>
            <seg>
              Trafiken har under årtionden kraftigt utvecklats. Med ett system
              för hastigheter som funnits sedan 1971 torde det vara dags att
              se över gränser och rimligheten i det som är.
            </seg>
          </u>
          <u>
            <seg>
              I förslaget redogörs för en långsiktig strategi för hur hastighetsgränser
              ska anpassas till nollvisionen och en del övriga transportpolitiska
              mål.
            </seg>
          </u>
          <u>
            <seg>
              Hastigheten på vägarna har betydelse för att uppnå både trafiksäkerhet
              och miljö. Men för att uppnå detta är det också viktigt att hastigheten
              möter en acceptans hos trafikanterna. Det är här som vi har chansen
              att med ett nytt system skapa en större acceptans.
            </seg>
          </u>
          <u>
            <seg>
              För att göra hastighetsefterlevnaden så effektiv som möjligt
              krävs en större flexibilitet. Att införa ett system med tio steg
              innebär att det är lättare att höja och sänka mer marginellt än
              det är med 20 steg. Det kan öka acceptansen och därmed också efterlevnaden.
            </seg>
          </u>
          <u>
            <seg>
              Bättre flyt i trafiken innebär att man kör jämnare. Vi vet att
              det som skapar situationer i trafiken, försämrar miljön och så
              vidare mycket är accelerationer och inbromsningar. En bättre medelhastighet
              innebär också att vi får en bättre miljö. Hastigheterna behöver
              vara i balans.
            </seg>
          </u>
          <u>
            <seg>
              Många är de sträckor där vi förare har tyckt att den hastighet
              som det aktuella vägavsnittet åsatts inte speglat verkligheten.
              Ofta har vi kanske tyckt att det skulle vara högre hastighet.
              Men det kan också finnas en acceptans för nödvändiga hastighetssänkningar.
            </seg>
          </u>
          <u>
            <seg>
              Som jag inledningsvis sade har vi själva ibland svårt att avgöra
              om det är lämplig hastighet. En 90-hastighet som blir 80-hastighet
              kan naturligtvis göra väldigt mycket för både miljön och trafiksäkerheten.
            </seg>
          </u>
          <u>
            <seg>
              En förutsättning för att klara detta är att vi har ett tydligt
              regelverk för hur gränserna ska kunna användas. Det handlar inte
              om en skyltflora med många olika gränser på korta sträckor där
              vi går från 90 till 80, till 70, till 60 och till 50, utan det
              handlar om att på väl avvägda bestämda avsnitt, på större sammanhängande
              sträckor, i större städer samt mellan och i stadsdelar där behoven
              inte speglas ha möjlighet att marginellt höja eller sänka hastighetsgränserna.
            </seg>
          </u>
          <u>
            <seg>
              Vägverkets tydlighet om hur detta ska tolkas till förmån för
              tillämpningen hos lokala myndigheter är naturligtvis viktig. Det
              ska vara tydliga och tillräckliga gränser. Vi diskuterar hur skyltningen
              ska ske för att, naturligtvis, få bästa möjliga resultat.
            </seg>
          </u>
          <u>
            <seg>
              Det här innebär inte med automatik, som någon påstod, att de
              regionala myndigheterna höjer alla hastigheter. Självklart ska
              det till en diskussion och en tolkning av vad som är rimligt och
              väsentligt för de aktuella avsnitten. Här finns det också en chans
              att göra en omprövning av många av de hastighetsgränser som i
              dag slentrianmässigt finns kvar på våra vägar också detta naturligtvis
              till förmån för trafiksäkerheten och för miljön.
            </seg>
          </u>
          <u>
            <seg>
              Analyser och bedömningar i förhållande till transportpolitiska
              mål är det avsevärt viktigt att göra. Genom att öka efterlevnaden
              av hastighetsgränserna gör vi, tror jag, stora vinster både i
              form av ett minskat antal skadade och miljömässigt. Jag tror att
              det här systemet till en början kan vara hastighetsneutralt. Jag
              tror också att det på sikt kommer att leda till en sänkning av
              hastigheter på många sträckor.
            </seg>
          </u>
          <u>
            <seg>
              Många av de här sakerna borde vi över partigränser kunna enas
              om genom en konstruktiv dialog. Det finns mer att göra för att
              öka trafiksäkerheten, och det finns mer att göra för att göra
              miljön i trafiken bättre. Men någonstans måste vi starta. Jag
              tycker att vi kan starta här.
            </seg>
          </u>
          <u>
            <seg>
              Det har kommit många frågor från er som före mig hållit anföranden.
              Jag har säkert missat att svara på en del frågor, men jag skulle
              tro att jag får ge svar i replikerna alldeles strax.
            </seg>
          </u>
          <note type="speaker">
            Anf. 7 PETER PEDERSEN (v) replik:
          </note>
          <u>
            <seg>
              Herr talman! Eftersom Christer Winbäck från Folkpartiet tagit
              på sig att prata för hela alliansen utgår jag från att ni också
              har pratat ihop er om de frågor som jag ställt här i dag och som
              jag ställde när vi behandlade betänkandet i utskottet.
            </seg>
          </u>
          <u>
            <seg>
              Jag uppfattade inte exakt det som Christer Winbäck läste upp
              när det gäller Vägverket. Jag skulle gärna vilja höra slutet som
              jag uppfattade handlade om att det är önskvärt med en lägre hastighet,
              eller möjligtvis en lägre medelhastighet. Det är exakt det som
              Vänsterpartiet säger i reservation 2.
            </seg>
          </u>
          <u>
            <seg>
              Jag har tidigare här i dag försökt framföra att vi nog skulle
              kunna tänka oss att vara med på det här förslaget om det klart
              kan uttalas att precis som när det gäller koldioxidmålet en omläggning
              till ett system med nya hastighetsbegränsningar innebär att koldioxidutsläppen
              är oförändrade eller sänkta.
            </seg>
          </u>
          <u>
            <seg>
              Min fråga kvarstår: Varför kan man inte uttala detta väldigt
              tydligt vad gäller genomsnittshastigheten, precis som i reservation
              2?
            </seg>
          </u>
          <u>
            <seg>
              Jag hör nu att Christer efter, misstänker jag, noga övervägande
              inom den borgerliga alliansen, väger varje ord på guldvåg. När
              det gäller flera av dina exempel säger du att en sänkning av hastigheten
              från 90 till 80 skulle ha påtagliga effekter på trafiksäkerheten
              eller någonting i den stilen. Jag håller med om det.
            </seg>
          </u>
          <u>
            <seg>
              Du återgav vad Vägverket sagt och sade att en lägre hastighet
              skulle ha samma effekt. Också det håller jag med om. Men varför
              står inte det i propositionen? Och varför det kan ni inte påverka
              direkt har ni inte kunnat gå med på att det lilla påpekandet förs
              in i betänkandetexten?
            </seg>
          </u>
          <u>
            <seg>
              Jag skulle vilja veta om det finns något i Vägverkets eller NTF:s
              underlag som motsäger vad jag säger. Kan man alltså verkligen
              förena högre hastigheter i genomsnitt med oförändrade lägre koldioxidutsläpp?
              Om det finns någonting sådant skulle jag vilja att ni i så fall
              citerar det.
            </seg>
          </u>
          <u>
            <seg>
              Någon på den borgerliga sidan, till exempel infrastrukturministern,
              kan väl ta fram ett underlag som visar att det är möjligt att
              höja hastigheter utan att bryta mot det andra målet, nämligen
              att vi ska hålla koldioxidutsläppen på en neutral nivå.
            </seg>
          </u>
          <note type="speaker">
            Anf. 8 CHRISTER WINBÄCK (fp) replik:
          </note>
          <u>
            <seg>
              Herr talman! Peter, du sade att du inte riktigt hörde vad jag
              sade på slutet när jag återgav vad Vägverket sagt. Men du återgav
              det nästan ordagrant så du har nog hört det ganska bra.
            </seg>
          </u>
          <u>
            <seg>
              Vad gäller CO2-målen finns det många saker som påverkar i trafiken.
              Det handlar inte bara om hastigheter. Det handlar om att köra
              på ett mer skonsamt sätt eco-driving är en viktig del av det hela
              och det handlar om information för att få en förståelse hos många
              trafikanter som kanske inte fullt har samma kunskap som vi och
              andra. Det handlar också om andra åtgärder i trafiken. Vi kan
              ha drivmedelsdiskussioner och så vidare.
            </seg>
          </u>
          <u>
            <seg>
              En av de saker som jag för en stund sedan tog upp i mitt anförande
              är följande. Genom att bättre följa hastighetsgränserna slipper
              vi en hel del av det som en del av er i reservationstexterna skriver
              om, det vill säga att hastighetsöverträdelser förorsakar många
              miljöskador och skador i övrigt i trafiken. Det gäller då bland
              annat dödade i trafiken.
            </seg>
          </u>
          <u>
            <seg>
              Det finns alltså mycket som behöver ses över. Jag tror att det
              här med att bättre följa hastighetsgränser är väldigt viktigt
              för att minska skadorna på miljön och i trafiken i övrigt.
            </seg>
          </u>
          <u>
            <seg>
              Peter, du säger att jag väger mina ord på guldvåg. Men det gör
              vi väl alla när vi står här i talarstolen och försöker vara så
              tydliga som möjligt om det vi vill ha sagt och göra det väldigt
              klart.
            </seg>
          </u>
          <u>
            <seg>
              Ja, det är riktigt att en sänkning från 90 till 80 kommer att
              minska skadorna på miljön och i trafiken. Men vi ska också komma
              ihåg att det i dag finns vägar som kanske är underhastighetssatta.
              För att få den här laglydnaden och acceptansen förtjänar kanske
              också de att hastigheter höjs något.
            </seg>
          </u>
          <u>
            <seg>
              Nu är det noll sekunder kvar av min talartid, så jag får återkomma
              i nästa replik med svar.
            </seg>
          </u>
          <note type="speaker">
            Anf. 9 PETER PEDERSEN (v) replik:
          </note>
          <u>
            <seg>
              Herr talman! Problemet är att ni trots att ni väger orden på
              guldvåg och trots väldigt många chanser inte lyckas förklara hur
              det här ska gå till, hur ni ska kunna leva upp till det ena målet
              utan att inse att hastigheten i trafiken genomsnittligt måste
              minska.
            </seg>
          </u>
          <u>
            <seg>
              Det vi hörde här från talarstolen hoppas jag kan betraktas som
              ett slags förarbete till Vägverket så att de begriper hur lagstiftningen
              ska utformas.
            </seg>
          </u>
          <u>
            <seg>
              Vi har hört om detta från olika håll, och jag har tidigare här
              återgett vad infrastrukturministern sagt på en frågestund. Ungefär
              samma sak sades då.
            </seg>
          </u>
          <u>
            <seg>
              Men jag konstaterar att det inte står så i betänkandetexten,
              tyvärr. Det framgår inte där. I NTF:s material ser vi att de säger
              precis som vi. Vi kan tänka oss att på vissa ställen höja hastigheterna.
              Men för att man ska kunna kompensera det måste man sänka på andra
              ställen. Eftersom man förbrukar mer bensin och därmed släpper
              ut mer koldioxid ju fortare man kör, blir det en längre sträcka
              där hastigheten måste sänkas. Om man höjer hastigheten från 110
              till 120 tio mil räcker det inte att sänka från 90 till 80 på
              motsvarande sträcka, utan man måste sänka från 90 till 80 på ett
              ökat antal mil.
            </seg>
          </u>
          <u>
            <seg>
              Det är den helhetssyn man inte kan läsa sig till när man läser
              betänkandetexten eller propositionen. Det är helt omöjligt att
              räkna ut om det kommer att leda till ökade eller minskade koldioxidutsläpp
              eller om det kommer att leda till ökade eller minskade genomsnittsfarter.
            </seg>
          </u>
          <u>
            <seg>
              Därför vore det önskvärt att vi åtminstone här i debatten kunde
              få klarlagt att det i alla fall inte kommer att innebära att hastigheterna
              i genomsnitt höjs, om det är enklare att svälja det betet. Vi
              ska inte ha höjda hastigheter i samhället. Det leder inte till
              bättre trafiksäkerhet. Kan vi vara överens om det?
            </seg>
          </u>
          <note type="speaker">
            Anf. 10 CHRISTER WINBÄCK (fp) replik:
          </note>
          <u>
            <seg>
              Herr talman! Det som är det viktigaste, som jag sade från talarstolen
              och säger igen, är att få en acceptans för hastighetsgränser.
              Genom att vi får en jämn och anpassad hastighet sparar vi miljön
              och minskar olyckor. Att få ryckiga hastigheter, att få överträdelse
              av hastigheter och mycket annat som det medför skapar mer problem
              än något annat. Jag tycker inte att man ska detaljreglera precis
              allting, om det ska uppåt eller nedåt. Jag tycker att det handlar
              om, precis som du själv efterlyste från talarstolen, information.
              Information är väldigt viktig. Acceptans är viktig, som jag sade
              nyss, och det är viktigt att se till att vi på olika sätt jobbar
              för att få en bättre miljö och färre olyckor genom de här hastighetsgränserna.
            </seg>
          </u>
          <u>
            <seg>
              Jag tror att vi genom att också föra en dialog med de myndigheter
              som lokalt och regionalt ska hjälpa till i det här arbetet kommer
              att få en större förståelse. Genom att vi får vägavsnitt som är
              bättre anpassade för de hastigheter som vi tycker att det ska
              vara får vi också förare som kör bättre, lagligare och därmed
              orsakar mindre skador i trafiken och på miljön.
            </seg>
          </u>
          <note type="speaker">
            Anf. 11 MARIE NORDÉN (s) replik:
          </note>
          <u>
            <seg>
              Herr talman! Jag måste börja med att yrka bifall till vår reservation
              1.
            </seg>
          </u>
          <u>
            <seg>
              Christer Winbäck pratade i sitt anförande väldigt mycket om högre
              acceptans för de nya hastigheterna. Då kan jag inte låta bli att
              ställa mig frågan: Om man i dag har svårt att acceptera att det
              är 90 på många vägar, hur skulle acceptansen öka när man drar
              ned hastigheten till 80 kilometer i timmen? Förhoppningen är att
              spara 50 liv, 50 färre skulle dö i trafiken varje år. Det förutsätter
              att man följer hastighetsgränserna.
            </seg>
          </u>
          <u>
            <seg>
              Christer Winbäck pratar också om det nya arbetssättet. Jag kan
              inte se någonting annat än att det här sättet skulle man kunna
              arbeta med utan att hacka upp det gamla systemet. Det är just
              det man gör man hackar upp någonting. Blir det fem ytterligare
              hastigheter är risken större att det blir hackigt. Men varför
              göra en så stor och dyr satsning som det här kommer att innebära
              i stället för att satsa på att jobba på det här sättet?
            </seg>
          </u>
          <u>
            <seg>
              Jag tycker att det är jättebra att man har ett gemensamt synsätt
              över landet, att det inte ska skilja sig mellan regioner. När
              jag åker från Jämtland till Västerbotten och ser att det helt
              plötsligt blir 90 på en 110-väg förstår jag att det är något som
              inte stämmer, att man inte har haft samma utgångsläge. Men på
              vilket sätt skulle acceptansen bli större bara för att man sänker
              hastigheten?
            </seg>
          </u>
          <note type="speaker">
            Anf. 12 CHRISTER WINBÄCK (fp) replik:
          </note>
          <u>
            <seg>
              Herr talman! Det viktigaste är, som jag sade, att få acceptans
              hos förarna för hastighetsgränserna. Att sänka hastigheten till
              70 på en 90-väg, som kanske är för högt skyltad, för att den har
              blivit sämre, för att det blivit mer trafik på den eller för att
              det finns något annat som gör att man vill sänka hastigheten skulle
              sannolikt innebära att många av de förare som kör på den vägen
              dagligdags upplever att det på något sätt är orättvist. De tycker
              att man borde kunna köra fortare på den vägen. Det innebär i sin
              tur att sannolikheten ökar att de kommer att köra fortare än de
              skyltade 70. Att däremot sänka hastigheten marginellt, det vill
              säga till 80, kan få en större acceptans och förståelse för att
              vägen just nu inte är i det skicket, att trafiken är för tung
              eller det är något annat som gör att man måste ha en något lägre
              hastighet på vägen. Jag tror att det är väldigt viktigt att känna
              att marginella ändringar ändå betyder väldigt mycket när det gäller
              både antalet skadade och miljön.
            </seg>
          </u>
          <u>
            <seg>
              Jag förstår inte riktigt resonemanget om att hacka upp. Som jag
              sade förut handlar det inte om att sätta tio skyltar efter varandra
              med en massa olika hastigheter, utan man gör det på längre vägavsnitt
              och ställen där det är befogat att göra justeringar. Var och en
              som åker på en väg kommer inte att uppleva det som upphackat,
              utan man kommer att märka en marginell förändring nedåt eller
              uppåt för att vägen har blivit sämre eller av någon anledning
              kanske bättre.
            </seg>
          </u>
          <u>
            <seg>
              Jag tycker att det här med dyrt, som Marie Nordén säger, är väldigt
              tråkigt. Människoliv är väl väldigt viktiga. Om det kostar ett
              antal kronor att göra fler skyltar för att få en hastighet som
              folk accepterar tycker jag att det är en kostnad som man får bära
              i detta sammanhang.
            </seg>
          </u>
          <note type="speaker">
            Anf. 13 MARIE NORDÉN (s) replik:
          </note>
          <u>
            <seg>
              Herr talman! Att det blir dyrt med det menar jag att vi skulle
              kunna använda de här pengarna på ett mycket bättre sätt. Den informationskampanj
              som man talar om att man ska sätta i gång skulle man kunna göra
              utan att hacka upp systemet och tillföra fem nya hastigheter.
            </seg>
          </u>
          <u>
            <seg>
              Jag tycker inte att jag fick svar på frågan om acceptans. Man
              utgår från att man ska sänka. Oavsett vad som hade hänt om man
              hade lagt fram det här förslaget eller inte hade man sänkt hastigheten
              i en stor del av landet.
            </seg>
          </u>
          <u>
            <seg>
              Jag tycker att det finns andra sätt att få bilisterna att hålla
              hastighetsgränserna. Det är att satsa på övervakning, att se till
              att folk håller de hastigheter som finns. Det skulle i sig spara
              150 liv. Frågan är om det skulle vara värt de pengarna detta kostar.
              Man skulle spara 150 liv i stället för 50 liv, som man pratar
              om. Att det blir hackigt och rörigt beror på att det är fler hastighetsgränser
              att hålla sig till.
            </seg>
          </u>
          <u>
            <seg>
              Alla har någon gång missat en hastighetsskylt och undrat: Är
              det samma hastighet nu som för en stund sedan? Ibland går det
              snabbt, inte för snabbt, utan man blir förvirrad. Då ska man få
              nya hastigheter att förhålla sig till. Jag säger inte att man
              skulle bli förvirrad om det var från 90 till 30, men jag tror
              inte att fler hastighetsgränser gör att förarna kommer att känna
              en större acceptans för hastigheterna. Det här återhållsamma,
              att man känner att det hänger ihop och att man känner att man
              vet varför gränserna är satta kan vi nå utan att förändra hastigheterna.
            </seg>
          </u>
          <u>
            <seg>
              Jag frågar åter: Hur blir acceptansen större?
            </seg>
          </u>
          <note type="speaker">
            Anf. 14 CHRISTER WINBÄCK (fp) replik:
          </note>
          <u>
            <seg>
              Herr talman! Om man skyltar ned en 90-väg till 70 är det svårare
              att få acceptans för det än om man skyltar ned till 80. Jag nämnde
              även i mitt anförande att det inte bara handlar om sänkningar.
              Det handlar även om höjningar. Vet bilisterna att man försöker
              anpassa vägarna så att hastigheten är rimlig kan det öka acceptansen
              hos dem som är goda förare. Det finns alltid sådana som vill överträda
              hastigheten, men det gör det oavsett hur hastighetssystemen ser
              ut.
            </seg>
          </u>
          <u>
            <seg>
              Genom att få mer flyt i hastigheterna och genom att man slipper
              att bromsa, minska och öka hastigheten mellan 70 och 90 får vi
              färre accelerationer och liknande på vägarna. Därmed får vi bättre
              flyt i trafiken.
            </seg>
          </u>
          <u>
            <seg>
              Jag hållet helt med om att information är viktig. Självklart
              ska vi informera och öka informationen. Men vi ska också ha någonting
              konkret att bidra med, någonting som vi tror kommer att göra trafikmiljön
              bättre.
            </seg>
          </u>
          <u>
            <seg>
              Övervakning är väsentlig, absolut. På olika sätt ska man se till
              att stärka och skärpa den. Jag tror att övervakningen många gånger
              nästan är viktigare än sanktioner.
            </seg>
          </u>
          <u>
            <seg>
              Man missar hastighetsskyltar. Ja, det har väl de flesta förare
              också i den här salen tyvärr någon gång gjort. Men det blir inte
              så att det blir fler skyltar att missa. Det blir inte så att vi
              ska fördubbla antalet skyltar. Det är inte så att Marie Nordén
              plötsligt kommer att missa två skyltar i stället för en, utan
              vi kommer att se till att de skyltar som finns i dag är bättre
              anpassade till de hastigheter som råder.
            </seg>
          </u>
          <u>
            <seg>
              Det är även avsikten att man på ett både tydligare och säkrare
              sätt ska försöka få hastighetsgränserna begripliga och bra skyltade
              så att alla vet om vilka hastigheter som gäller.
            </seg>
          </u>
          <u>
            <seg>
              På sikt finns också förhoppningsvis framtida teknik som kommer
              att hjälpa oss att inte missa hastighetsskyltar vare sig i det
              gamla eller i det nya systemet.
            </seg>
          </u>
          <note type="speaker">
            Anf. 15 Statsrådet ÅSA TORSTENSSON (c):
          </note>
          <u>
            <seg>
              Herr talman! Varje trafikolycka och varje dödsolycka är en olycka
              för mycket. Därför är trafiksäkerheten ett av de allra viktigaste
              områdena inom transportpolitiken. Även om Sverige i dag är ett
              av världens trafiksäkraste länder arbetar regeringen vidare med
              trafiksäkerheten och med nollvisionen som grund.
            </seg>
          </u>
          <u>
            <seg>
              År 2006 dog ca 440 personer i trafiken, vilket visar att vi ständigt
              måste ta till oss nya kunskaper och åtgärder för att förhindra
              dödsolyckor på väg. Regeringen arbetar för att de allra bästa
              förutsättningarna för ökad trafiksäkerhet ska finnas. En viktig
              del i detta är att möjliggöra att dagens hastighetsgränser kan
              kompletteras så att det går att använda även 40-, 60-, 80-, 100-
              och 120-gräns. Med hjälp av dessa kan vi lättare sätta rätt hastighet
              på rätt vägstandard just för att rädda liv.
            </seg>
          </u>
          <u>
            <seg>
              Vägverket bedömer att man på längre sikt med den förändringen
              av hastighetsgränserna och därmed en ökad acceptans för de angivna
              hastigheterna kan klara att rädda 4050 liv per år. Erfarenheterna
              har tidigare präglats av att det har varit svårt att få acceptans
              för sänkningar från 90 till 70 kilometer eller från 110 till 90
              kilometer.
            </seg>
          </u>
          <u>
            <seg>
              Därför är det viktigt att nya hastighetsgränser används på ett
              sådant sätt att acceptansen för dem ökar. Den enskilda trafikanten
              kommer att märka det genom såväl sänkningar som höjningar av hastigheten.
              Man kommer också att få sig förklarat hur hastigheterna är kopplade
              till säkerheten.
            </seg>
          </u>
          <u>
            <seg>
              Samtidigt som vi bejakar de möjligheter som fler hastighetsgränser
              innebär får vi inte blunda för de risker som har diskuterats här.
              En risk som har framförts av många är att det blir fler hastighetsgränser
              att hålla reda på och därmed en plottrighet för trafikanten. Jag
              är övertygad om att den risken kan hanteras genom att förändringar
              i de nya tiostegen endast görs på längre sammanhängande sträckor
              och för hela tätorter eller större delar av städerna.
            </seg>
          </u>
          <u>
            <seg>
              Vägverket bör få direktiv att ta fram tydliga anvisningar och
              råd för användningen av hastighetsgränserna. Dessutom ska utmärkningen
              av hastigheten vara tydlig och tillräcklig.
            </seg>
          </u>
          <u>
            <seg>
              Sammantaget vill jag se möjligheter att lättare anpassa hastighet
              efter vägstandard. Med andra ord vill jag se rätt hastighet på
              rätt väg. Jag vill ha hastighetsgränser som ger oss möjlighet
              att rädda många människoliv inom ramen för ett effektivare utnyttjande
              av vägsystemet och som samtidigt ger positiva bidrag till koldioxidmålet.
            </seg>
          </u>
          <u>
            <seg>
              I dag har vi att hantera ett betänkande för att förbättra trafiksäkerheten
              och minska antalet olyckor. Men arbetet måste ständigt fortgå.
              Därför fortsätter informationsarbetet, och den målgruppsanpassade
              informationen kommer fortsatt att vara prioriterad. Det gäller
              också fortsatt utbyggnad av livräddare eller hastighetskameror
              på Sveriges farligaste vägar.
            </seg>
          </u>
          <u>
            <seg>
              I övrigt fortsätter den ökade kontrollen vad gäller hastighet,
              nykterhet och användande av bilbälte just för att rädda liv. Vi
              vet alla som sitter här att om vi alla skulle hålla rätt hastighet
              på den vägstandard som råder, om alla skulle vara nyktra som satte
              sig bakom ratten och om alla använde bilbälte så skulle vi mycket
              klart reducera antalet dödsolyckor i trafiken.
            </seg>
          </u>
          <u>
            <seg>
              Med nollvisionen som mål har jag nu lagt fram förslag på nya
              hastighetsgränser för att få ökad acceptans att hålla rätt hastighet
              på rätt vägstandard. Jag yrkar bifall till utskottets förslag
              i betänkandet.
            </seg>
          </u>
          <note type="speaker">
            Anf. 16 KARIN SVENSSON SMITH (mp) replik:
          </note>
          <u>
            <seg>
              Herr talman! Jag lyssnade mycket uppmärksamt på Åsa Torstenssons
              inlägg. Regeringen har möjlighet att stilla vår oro och göra något
              åt de farhågor vi har hyst från trafikutskottet för att det totalt
              sett skulle bli en ökning i stället för en minskning av hastigheterna.
              Regeringen kan nämligen i direktiven till Vägverket tala om att
              det totalt sett ska bli en sänkning av hastigheterna.
            </seg>
          </u>
          <u>
            <seg>
              Därför undrar jag om Åsa Torstensson är beredd att utforma direktiven
              till Vägverket så att det blir på det viset. Om regeringen inte
              gör det så vet vi att det inte blir någon effektiv trafiksäkerhetsåtgärd
              och dessutom en ökad belastning på klimatet.
            </seg>
          </u>
          <u>
            <seg>
              Jag undrar om regeringen har några planer för att öka efterlevnaden
              i övrigt. Det är ett stort bekymmer att bara en enda av alla hastighetsgränser
              efterlevs av mer än hälften av trafikanterna. Det handlar till
              exempel om fler hastighetskameror. Det handlar om att Vägtrafikinspektionen
              har föreslagit att man ska titta på ett klippkortssystem för att
              bättre koppla körkortsinnehavet till efterlevnad av hastigheterna.
              I Finland har man dagsbot för hastighetsöverträdelser, vilket
              gör att det är mer kännbart även för människor som inte har låga
              inkomster.
            </seg>
          </u>
          <u>
            <seg>
              Är någon av dessa åtgärder någonting som regeringen överväger
              i syfte att närma sig nollvisionen? Det verkar ju som om det står
              still nu och att antalet dödsfall i trafiken inte fortsätter att
              minska. Det måste vidtas åtgärder om man ska ta Åsa Torstenssons
              utfästelser på allvar.
            </seg>
          </u>
          <note type="speaker">
            Anf. 17 Statsrådet ÅSA TORSTENSSON (c) replik:
          </note>
          <u>
            <seg>
              Herr talman! Trafiksäkerhetsarbetet pågår mycket intensivt. Nästa
              vecka kommer jag att ha en fortsättning på den nationella samlingen
              just för att tillsammans med andra aktörer inom trafik- och transportsektorn
              lyfta upp vilka åtgärder var och en kan vidta för att bidra till
              att skapa bättre trafiksäkerhet, ökad efterlevnad av de regler
              vi har och så vidare. Det arbetet pågår alltså mycket tydligt
              och intensivt.
            </seg>
          </u>
          <u>
            <seg>
              Det finns ett antal frågor och ett antal diskussioner inom departementet
              som handlar både om alkolås och andra åtgärder i syfte att skapa
              bättre förutsättningar för ökad nykterhet, bättre användande av
              bilbälte och att följa hastighetsgränserna bättre.
            </seg>
          </u>
          <u>
            <seg>
              Vi fortsätter med en utbyggnad av utsättningen av livräddare
              runt omkring i landet. Hitintills finns det 700, och ytterligare
              150 kommer att placeras ut på de olycksdrabbade delar där det
              anges ett starkt krav för att man ska kunna skapa en ökad trafiksäkerhet.
              Arbetet pågår som sagt mycket tydligt och intensivt.
            </seg>
          </u>
          <u>
            <seg>
              Vi har ett nära arbete direkt med NTF och dess ledning, som har
              varit en del av det underlag som jag har tagit till mig innan
              propositionen om nya hastighetsgränser lades fram. Jag tror att
              det är avgörande att också det ideella arbete som pågår med informationskampanjer
              fortsätter och intensifieras. Det gäller direkta relationer med
              trafikanter. Där har vi stor hjälp och ett stort kunnande i frivilligorganisationerna.
            </seg>
          </u>
          <note type="speaker">
            Anf. 18 KARIN SVENSSON SMITH (mp) replik:
          </note>
          <u>
            <seg>
              Herr talman! Det gläder mig att höra att regeringen planerar
              att sätta ut fler hastighetskameror. Det är en bevisat klok åtgärd.
            </seg>
          </u>
          <u>
            <seg>
              Men jag fick inte svar på frågan om ifall ni i direktiven till
              Vägverket nu efter riksdagsbeslutet kommer att ange att totalhastigheten
              ska sjunka. Kommer ni på något sätt att indikera detta? Om detta
              inte finns med så urgröper ni trovärdigheten när det gäller att
              det här faktiskt är effektivt.
            </seg>
          </u>
          <u>
            <seg>
              Sedan har jag en fråga som handlar om jämställdhetsmålet. Jag
              lyssnade på Åsa Torstensson när hon invigde Jämkom i Stockholm.
              Hon sade många kloka ord om att man ska ta jämställdhetsmålet
              på allvar. Men om man tittar på hastigheter och jämställdhet finns
              det rätt stora systematiska skillnader mellan kvinnor och män.
              De flesta av oss kvinnor värderar trygghet mer än framkomlighet
              och hälsar i större utsträckning med glädje att man har hastighetsdämpningar
              vid skolor. Vi känner oss mer trygga när man har mer övervakning
              så att hastighetsgränserna följs. Vi är mer positiva till att
              man sätter ned hastigheterna.
            </seg>
          </u>
          <u>
            <seg>
              Jag kan inte se att ni har gjort någon tydlig analys av detta
              eller att ni i argumentationen menar att en lägre hastighet och
              mer trygghet i trafiken är ett sätt att närma sig jämställdhetsmålet
              och minska de skillnader som finns mellan män och kvinnor både
              i beteende och i värderingar i det här avseendet. Därför frågar
              jag Åsa Torstensson om detta är någonting som regeringen har övervägt.
            </seg>
          </u>
          <note type="speaker">
            Anf. 19 Statsrådet ÅSA TORSTENSSON (c) replik:
          </note>
          <u>
            <seg>
              Herr talman! Jämställdhetsperspektivet vad gäller trafiksäkerhet
              är i allra högsta grad mycket tydligt och levande. Det är också,
              precis som Karin Svensson Smith säger med anledning av den här
              propositionen och det betänkande vi i dag diskuterar, så att kvinnor
              pläderar för att vi ska ha sänkta hastighetsgränser.
            </seg>
          </u>
          <u>
            <seg>
              Vi har en proposition och ett betänkande som belyser möjligheterna
              till helt nya hastigheter. Vi tror att det finns en större acceptans
              för att sänka från 90 till 80 där trafikanterna upplever att steget
              från 90 till 70 är för stort. Ni som själva är bilförare vet att
              det märks väldigt tydligt. Vägverket har efterfrågat möjligheten
              att i nuläget göra en tiostegssänkning i stället, det vill säga
              en sänkning från 90 till 80, för att fånga upp trafikantens och
              det mänskliga beteendets acceptans.
            </seg>
          </u>
          <u>
            <seg>
              Men parallellt med detta kommer det också att innebära att vi
              höjer hastigheten på vissa ställen där vi har satsat pengar på
              ökad säkerhet på vägarna. Det sker av samma anledning. Eftersom
              vi trafikanter rör oss på stora ytor får vi också en acceptans
              för att vi kan ha en högre hastighet på en trafiksäker väg. Där
              det är en lägre standard sänker vi till 60, 80 och ibland 40.
            </seg>
          </u>
          <u>
            <seg>
              Som slutligt svar vill jag säga att Vägverket har att förhålla
              sig till klimatmålet. Detta ska ha en neutral klimateffekt.
            </seg>
          </u>
          <note type="speaker">
            Anf. 20 MARIE NORDÉN (s) replik:
          </note>
          <u>
            <seg>
              Herr talman! Jag tycker också att det är väldigt trevligt att
              ministern är här och debatterar just det här ärendet med oss.
              Det är alltid kul när ministrar har den möjligheten.
            </seg>
          </u>
          <u>
            <seg>
              Jag har några frågor till ministern. Vi i utskottet fick information
              av Vägverket, och det var väldigt intressant att höra hur de hade
              resonerat. Man sade, precis som jag sade i mitt anförande, att
              för att kunna höja hastigheten till exempelvis 120 på motorväg
              måste man kompensera det på något sätt. Vi vet ju att höjer man
              från 110 till 120 stiger bränsleförbrukningen och därmed också
              koldioxidutsläppen med ungefär 1015 procent. Vägverket säger att
              det ska kompenseras genom att man sänker hastigheterna från 90
              till 80. Då undrar jag hur det går ihop med att man säger att
              hastigheten ska sättas utifrån vägens funktion. Det är det som
              är det viktiga.
            </seg>
          </u>
          <u>
            <seg>
              Jag blir lite förundrad när jag hör ministern säga att det finns
              urusla vägar som har helt fel hastigheter. Det målas upp en bild
              av att Vägverket inte regelbundet tittar på kvaliteten på vägarna
              och sätter hastigheter. Där skulle jag vilja ha en förklaring.
            </seg>
          </u>
          <note type="speaker">
            Anf. 21 Statsrådet ÅSA TORSTENSSON (c) replik:
          </note>
          <u>
            <seg>
              Herr talman! Jag ber om ursäkt till Marie Nordén, men jag ska
              faktiskt tillrättalägga ett påstående. Marie sade att för att
              kunna höja hastigheterna krävs det sänkningar på andra vägavsnitt.
            </seg>
          </u>
          <u>
            <seg>
              För att kunna sänka hastigheterna på de vägar där de av trafiksäkerhetsskäl
              behöver sänkas de är mycket olycksdrabbade och få en acceptans
              för de sänkningarna har Vägverket efterfrågat möjligheten att
              höja där det uppenbart är mycket trafiksäkra vägar. Det är parallellarbete
              med att säkra och bygga nytt för att skapa säkrare vägar. Det
              gäller att man som trafikant ser att det finns ett tydligt samband
              mellan hastighet och vägstandard.
            </seg>
          </u>
          <u>
            <seg>
              Det är snarare för att kunna sänka hastigheten på dessa vägar
              av trafiksäkerhetsskäl som man har efterfrågat möjligheten att
              med tiosteg kunna höja hastigheten där man bedömer att det är
              så trafiksäkert att man kan göra det.
            </seg>
          </u>
          <note type="speaker">
            Anf. 22 MARIE NORDÉN (s) replik:
          </note>
          <u>
            <seg>
              Herr talman! Jag har förstått att man vill höja hastigheterna.
              Men, precis som flera talare har sagt här, för att höja hastigheterna,
              som innebär ett ökat utsläpp av koldioxid, måste man också sänka
              om det ska bli ett nollsummespel vad gäller koldioxidutsläppen.
              På föredragningen sade Vägverket att man sänker hastigheterna
              för att kompensera de ökade koldioxidutsläppen när man höjer hastigheterna
              på motorvägarna.
            </seg>
          </u>
          <u>
            <seg>
              Jag undrar hur många vägar som ministern har fått information
              om är felmärkta och där Vägverket har underlåtit att sänka hastigheterna.
              Den möjligheten finns ju redan i dag. Har man underlåtit att sänka
              hastigheterna, och varför i så fall?
            </seg>
          </u>
          <u>
            <seg>
              Jag undrar också varför acceptansen skulle öka i de delar av
              landet som kanske har lite sämre vägar. Det ska ju kompensera
              för de ökade koldioxidutsläppen. Ökar acceptansen om man vet att
              man i andra delar av landet, där det finns bättre vägar och motorvägar,
              får köra 120? Ska det vara helt okej för oss att köra 80 på en
              tidigare 90-väg om de får köra 120?
            </seg>
          </u>
          <note type="speaker">
            Anf. 23 Statsrådet ÅSA TORSTENSSON (c) replik:
          </note>
          <u>
            <seg>
              Herr talman! Jag förstår att oppositionen just i dag fastnar
              vid 120. Propositionen har till syfte att rädda 4050 liv genom
              att man sänker hastigheterna och hittar rätt hastighet till vägstandarden.
              Jag återupprepar att vi i dag diskuterar en proposition och ett
              utskottsbetänkande som syftar till att skapa en ökad säkerhet
              med färre döda och färre onödiga olyckor på våra vägar.
            </seg>
          </u>
          <u>
            <seg>
              Parallellt med detta, för att man ska se att det finns ett samband
              mellan hastighet och vägstandard, ges det möjlighet att höja hastigheterna
              på vissa ställen. Vi är medvetna om att när man höjer hastigheten
              blir det ökade CO2-utsläpp. Därför har Vägverket enligt den här
              propositionen i uppdrag att se till att utsläppen ska sänkas eller
              vara klimatneutrala. Det står mycket tydligt skrivet. Det är det
              arbete som Vägverket har att utföra.
            </seg>
          </u>
          <u>
            <seg>
              Varken ni eller jag vet vilket antal vägavsnitt som de kommer
              att studera djupare. Det underlaget har vi inte här i dag. Vi
              vet inte vilka vägavsnitt som kommer att få en sänkt hastighet.
              Både Marie Nordén och jag har väl åkt runt i Sverige, och vi vet
              att det finns dåliga, olycksdrabbade vägar i alla delar av landet.
              Detta är ett redskap som Vägverket efterfrågar. NTF har mycket
              tydligt bejakat detta därför att man ser värdet av att möta trafikanterna
              och få deras acceptans för rätt hastighet på rätt väg.
            </seg>
          </u>
          <note type="speaker">
            Anf. 24 PETER PEDERSEN (v) replik:
          </note>
          <u>
            <seg>
              Herr talman! Det har sagts några självklarheter här i dag, tycker
              jag. Jag kan upprepa att Vänstern förstås inte har någonting emot
              ståndpunkten att vi ska öka acceptansen för de hastighetsbegränsningar
              som vi har. Men det gäller ju å andra sidan oavsett om de heter
              30, 50, 70, 90 och 110 eller om det blir 120. Alla bestämmelser
              ska följas, och alla lagbrott ska åtgärdas.
            </seg>
          </u>
          <u>
            <seg>
              Hastighetsövervakning behövs nog oavsett om toppfarten är 120,
              110, 90 eller 80. Det är självklarheter, tycker jag, och det behöver
              inte sägas här. Det vi diskuterar just nu är om detta förslag
              kan kombineras med den faktiska ståndpunkt som framförs och som
              infrastrukturminister Åsa Torstensson har upprepat här, nämligen
              att man säger att förslaget till Vägverket ska utformas så att
              man håller oförändrade eller sänkta CO2-utsläpp.
            </seg>
          </u>
          <u>
            <seg>
              Min fråga är då: Om regeringen och den borgerliga alliansen skulle
              ha tyckt att det vore bra att hitta en större enighet i denna
              fråga, varför kan ni då inte gå med på det som Åsa Torstensson
              faktiskt har sagt? Det är ungefär det som står i slutet av Vänsterpartiets
              andra reservation, nämligen att man ska säkerställa att Vägverket
              styr förändringsarbetet så att hastigheterna i landet i genomsnitt
              sänks i och med det nya hastighetssystemet. Vi pratar inte om
              att den och den vägen ska ha den och den hastigheten, utan vi
              pratar om exakt det som Åsa Torstensson också har sagt. I genomsnitt
              ska alltså farten sänkas.
            </seg>
          </u>
          <u>
            <seg>
              När jag läser NTF:s underlagsmaterial framgår detta tydligt.
              Man skriver att 120 ska användas restriktivt. Man pratar om att
              man kan höja på vissa sträckor, men man är väldigt tydlig med
              att det måste innebära att hastigheten sänks på andra sträckor.
            </seg>
          </u>
          <u>
            <seg>
              Jag ska läsa ett citat från frågestunden den 19 april. Då sade
              statsrådet följande: Jag tror också att det är viktigt att ge
              möjlighet att höja hastigheten där vägstandarden är bra och där
              man har åtgärdat för ett olycksfritt och säkert trafikflöde. Sedan
              kommer poängen: Därför ges det möjlighet att höja, men upprinnelsen
              är naturligtvis att vi har olycksdrabbade vägar där man behöver
              sänka.
            </seg>
          </u>
          <u>
            <seg>
              Det sade Åsa också här. Varför står inte det i propositionen?
            </seg>
          </u>
          <note type="speaker">
            Anf. 25 Statsrådet ÅSA TORSTENSSON (c) replik:
          </note>
          <u>
            <seg>
              Herr talman! När det i propositionen står att man ska hitta rätt
              hastighet till rätt väg i syfte att skapa möjligheter till 40-,
              60- och 80-hastigheter i förhållande till de vi har i dag innebär
              det per automatik att det också kommer att bli sänkningar till
              de angivna hastigheterna. Det står också i propositionen att Vägverket
              räknar med att man med rätt hastighet och rätt vägstandard kan
              minska antalet dödsolyckor med 4050 liv per år. Detta är en säkerhetsåtgärd
              för att minska antalet dödsolyckor i trafiken.
            </seg>
          </u>
          <u>
            <seg>
              Återigen vill jag säga att jag förstår att Peter Pedersen gärna
              vill fastna i 120-kilometersgränsen för att det är något som lockar
              till en annan diskussion. Men uppdraget till Vägverket är precis
              som det står i propositionen och det är ju svaret på Peters fråga
              att det ska vara klimatneutralt eller att CO2-utsläppen ska sänkas.
            </seg>
          </u>
          <note type="speaker">
            Anf. 26 PETER PEDERSEN (v) replik:
          </note>
          <u>
            <seg>
              Herr talman! Jag försöker omformulera min fråga: Anser Åsa Torstensson
              att det målet och den anvisningen till Vägverket kan uppfyllas
              om Vägverket skulle ta fram ett förslag som i genomsnitt höjer
              hastigheterna i samhället från 70 kilometer i timmen till 74 kilometer
              i timmen? Kan man leva upp till ett koldioxidmål som säger att
              man ska ha oförändrade eller sänkta koldioxidutsläpp och samtidigt
              tillåta en högre genomsnittlig fart? Det är ju faktiskt det jag
              nu för 78:e gången försöker få ett svar på. Jag har fortfarande
              inte fått det svaret, och då måste det finnas en hund begraven
              någonstans.
            </seg>
          </u>
          <u>
            <seg>
              Vad är det som gör att man inte kan erkänna det ministern nu
              åtminstone indirekt säger i denna talarstol? Varför kan det inte
              framgå tydligt i betänkandetexten och i propositionen?
            </seg>
          </u>
          <note type="speaker">
            Anf. 27 Statsrådet ÅSA TORSTENSSON (c) replik:
          </note>
          <u>
            <seg>
              Herr talman! Som svar på Peter Pedersens fråga vill jag säga
              att jag tycker att det står tydligt i detta betänkande. Vi hanterar
              en proposition om nya hastigheter i dag. I nuläget har vi en dålig
              vägstandard där man inte kommer i kapp med underhållet som någon
              annan i denna kammare får ta ansvar för på vägar som skulle ha
              behövt underhållas. Då skulle de ha varit trafiksäkrare. Det krävs
              både övervakningskameror och tydligare kontroller från polisen,
              vilket också är precis det man arbetar mycket tydligt med från
              och med i år.
            </seg>
          </u>
          <u>
            <seg>
              Parallellt med detta pågår trots allt också vägbyggen. Jag utgår
              också från att flera i denna kammare är ute och åker på vanliga
              vägar och ser vilken plottrighet det finns i dag när det gäller
              vägstandarden. Skyltarna visar 50, 70, 70, 90, 50, 70 och så vidare
              där det är nya vägprojekt på gång. Men de vägarna blir kanske
              per automatik 90-vägar där det i dag finns 50- och 70-gränser.
              Alltså pågår det ett parallellarbete där Vägverket med bättre
              åtgärder för säkrare vägar kommer att se till att det blir en
              annan hastighet.
            </seg>
          </u>
          <u>
            <seg>
              Detta är dock inte involverat i denna åtgärd för att skapa bättre
              förutsättningar på de vägar som i dag är olycksdrabbade. För att
              få bättre acceptans har vi ett behov av att sänka hastigheterna,
              och då är tiosteget ett förslag som man efterfrågar från Vägverket
              just för att möta behovet där man upplever att tjugosteget är
              för stort.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Järnvägspolitik och andra järnvägspaketet
          </note>
          <note>
            Föredrogs
          </note>
          <note type="speaker">
            Anf. 28 INGEMAR VÄNERLÖV (kd):
          </note>
          <note>
            Herr talman! Vi ska nu debattera ett betänkande som behandlar
            regeringens proposition Andra järnvägspaketet fortsatt EU-harmonisering
            av järnvägslagstiftningen , samt järnvägspolitik i övrigt i form
            av tolv motioner från allmänna motionstiden hösten 2006. Betänkandet
            innehåller fyra reservationer.
          </note>
          <u>
            <seg>
              När vi nu håller på att EU-harmonisera vår järnvägslagstiftning
              med olika så kallade järnvägspaket kan man konstatera att den
              järnväg vi har i dag har vuxit fram genom en rad olika typer av
              järnvägspaket i gången tid.
            </seg>
          </u>
          <u>
            <seg>
              Man skulle kunna säga att det allra första järnvägspaketet härrör
              från ett riksdagsbeslut 1854 om att staten skulle anlägga stambanor
              och att det allmänna fick bygga banor till dessa stambanor. Året
              efter, 1855, ges Nils Ericson full makt och myndighet att efter
              eget beprövande och på eget ansvar ordna alla till järnvägsbyggandet
              hörande arbeten. Ett större ansvarsgivande än detta har nog inte
              skett i Sverige sedan dess.
            </seg>
          </u>
          <note>
            År 1871 beslutar riksdagen att inrätta en järnvägslånefond ur
            vilken allmänna företag kan söka lånemedel till byggande av järnväg.
            1888 beslutas att de båda styrelserna för statens järnvägstrafik
            och statens järnvägsbyggnader slås samman till en myndighet med
            namnet Kungliga järnvägsstyrelsen.
          </note>
          <u>
            <seg>
              År 1910 beslutar riksdagen att bygga ett kraftverk i Porjus för
              att därmed försörja den samtidigt beslutade elektrifieringen av
              Malmbanan mellan Kiruna och Riksgränsen. Detta beslut är nationalekonomiskt
              viktigt. Behovet av import av den dyra stenkolen kan i och med
              detta brytas.
            </seg>
          </u>
          <u>
            <seg>
              År 1939 beslutar riksdagen att förstatliga de svenska järnvägarna.
              Det några år tidigare av generaldirektören Axel Granholm myntade
              uttrycket hela folkets järnväg når sitt crescendo. Han menade
              att eftersom staten är folket tillhör järnvägarna dem och inte
              några enskilda intressen. Det sammanlagda beloppet för vilket
              staten fram till 1952 inhandlade privata järnvägar blev 229 miljoner
              kronor.
            </seg>
          </u>
          <note>
            40 år senare, 1979, beslutar riksdagen om länstrafikhuvudmannaskap
            för järnvägen. 1988 kommer beslut om att dela SJ i två delar:
            en infrastrukturdel, Banverket, och en trafikdel, SJ. År 2000
            bolagiseras SJ.
          </note>
          <u>
            <seg>
              Herr talman! Med denna lilla rapsodiska historik över viktiga
              milstolpar i den svenska järnvägens framväxt överlämnar jag ärendet
              till deltagarna i dagens järnvägspolitiska debatt, som bland annat
              kommer att handla om trafikeringsrätt och banunderhåll.
            </seg>
          </u>
          <note type="speaker">
            Anf. 29 CHRISTINA AXELSSON (s):
          </note>
          <note>
            Herr talman! Tack för historielektionen, Ingemar Vänerlöv!
          </note>
          <u>
            <seg>
              I dag ska vi besluta om att införliva EU:s andra järnvägspaket
              i svensk lagstiftning med att genomföra ändringar i järnvägslagen
              och lagen om säkerhet vid tunnelbana och spårväg. Syftet med det
              andra järnvägspaketet är att slutföra uppbyggnaden av ett juridiskt
              och tekniskt integrerat järnvägsområde som kan bidra till att
              öka järnvägens effektivitet och konkurrenskraft.
            </seg>
          </u>
          <u>
            <seg>
              Vi socialdemokrater motsätter oss inte det andra järnvägspaketet,
              för det var vår socialdemokratiska infrastrukturminister som förhandlade
              fram direktivet för Sveriges del. EU-kommissionen har också lagt
              ned stor möda på att öka järnvägens attraktionskraft genom först
              det första och sedan det andra järnvägspaketet, och mer kommer
              med det tredje järnvägspaketet senare.
            </seg>
          </u>
          <u>
            <seg>
              Från svensk sida har vi varit aktiva tillskyndare i det här arbetet.
              Vårt övergripande transportpolitiska mål är att säkerställa en
              samhällsekonomiskt effektiv och långsiktigt hållbar transportförsörjning.
              Vi anser att järnvägen, som är ett effektivt, miljövänligt och
              energisnålt transportmedel, måste få spela en viktig roll i transportkedjan,
              och det är därför väsentligt att järnvägen ges förutsättningar
              för detta både i Sverige och inom EU. Det finns också ett gemensamt
              intresse hos samhälle och näringsliv att öka möjligheterna för
              företagen att överföra godstransporter från väg till järnväg,
              inte minst nu när konsumenterna i allt högre grad frågar efter
              varors klimatpåverkan i hela kedjan.
            </seg>
          </u>
          <u>
            <seg>
              Ja, det finns mycket man kan säga om järnvägen och behovet av
              att järnvägen ska bli en konkurrent till vägen, inte minst med
              tanke på den aktuella miljö- och klimatdebatten.
            </seg>
          </u>
          <u>
            <seg>
              Vi vet alla att gods- och persontrafik ökar ju mer sammansvetsade
              vi blir i den europeiska unionen och ju mer globaliseringen ökar,
              men järnvägens andel är liten i jämförelse med vägens, och järnvägens
              andel av godstrafikökningen på senare år har uteblivit.
            </seg>
          </u>
          <u>
            <seg>
              Herr talman! De invändningar vi har, som ni kan se av vår reservation,
              är att den borgerliga regeringen har för avsikt att få riksdagens
              godkännande för att ta bort ömsesidighetsprincipen för auktoriserade
              sökande, eller övriga sökande, som det står i direktivet. Dit
              räknas exempelvis logistikorganisationer eller speditörer som
              inte har säte i Sverige.
            </seg>
          </u>
          <u>
            <seg>
              Regeringen konstaterar själv i propositionen att vi inte behöver
              ändra vår lagstiftning i denna bemärkelse, men se där sjunger
              borgarna konkurrensens lov och framhåller att detta kommer att
              leda till ett ökat trafikutbud. Hur då? undrar jag.
            </seg>
          </u>
          <u>
            <seg>
              Herr talman! Jag har två funderingar kring detta. Om vi från
              svensk sida är sådana ivrare av konkurrensen och tycker att det
              här skulle förbättra trafikutbudet i Sverige så måste vi väl också
              tycka att om alla länder inom EU öppnar för dessa operatörer så
              skulle konkurrensen och trafikutbudet i hela EU bli bättre, eller
              hur? Jag har inte hört att den moderatledda regeringen gjort några
              ansatser att framföra detta i diskussioner i EU-sammanhang. Är
              det då inte bättre att kräva ett fortsatt ömsesidighetsförfarande
              för att mana på de övriga medlemsländerna? De vill väl också ha
              ett ökat trafikutbud, och så får ju våra speditörer, som inte
              har sitt säte i deras länder, möjlighet att konkurrera där.
            </seg>
          </u>
          <u>
            <seg>
              Hur blir det med arbetsrätten för dem som arbetar i dessa företag?
              Kommer de att följa de kollektivavtal som gäller i Sverige, eller
              ska de använda sina egna avtal? Ska vi konkurrera på lika villkor,
              eller ska vi dumpa arbetsmiljö- och löneregler?
            </seg>
          </u>
          <u>
            <seg>
              Majoriteten i utskottet säger sig förutsätta att regeringen följer
              utvecklingen på området och återkommer till riksdagen om hur denna
              marknad utvecklas. Jaha och när då, då? Varför inte ta det piano,
              som vi brukar säga i Stockholms län, och låta övriga sökande bedriva
              cabotage i Sverige först sedan vi har sett att det fungerar för
              de järnvägsföretag som vi öppnar upp för enligt direktivet. Varför
              så bråttom?
            </seg>
          </u>
          <u>
            <seg>
              Herr talman! Jag yrkar bifall till reservation nr 4, där vi tillsammans
              med Vänstern och Miljöpartiet formulerar våra invändningar.
            </seg>
          </u>
          <note type="speaker">
            Anf. 30 PETER PEDERSEN (v):
          </note>
          <u>
            <seg>
              Herr talman! Det här betänkandet behandlar dels propositionen
              Andra järnvägspaketet och motioner med anledning av den, dels
              tolv motioner om olika järnvägsfrågor från allmänna motionstiden
              hösten 2006. Det här gör att det är lite svårt att vara disciplinerad
              och välja vilka, eller helst vilken, av de här reservationerna
              som man ska yrka bifall till, eftersom de har radikalt olika innehåll
              men samtliga är viktiga. Men för tids vinnande och med respekt
              för den ordning som vi brukar ha här i kammaren yrkar jag i det
              här läget bifall till enbart reservation 1. Jag står självfallet
              bakom de andra reservationer där Vänsterns beteckning finns med.
            </seg>
          </u>
          <u>
            <seg>
              Jag kan börja från slutet för att hålla det här anförandet någorlunda
              kort. Reservation 4 från oss, som vi har tillsammans med Socialdemokraterna
              och Miljöpartiet, handlar om just ömsesidighetsklausulen. Jag
              tycker att det är en mycket märklig princip att vi ska göra eller
              riskera att göra ungefär samma misstag som vi gjorde när vi öppnade
              upp för konkurrens med Posten, nämligen att företag från andra
              länder får konkurrera i Sverige, men vi kan inte konkurrera på
              likartade villkor i andra länder.
            </seg>
          </u>
          <u>
            <seg>
              Det minsta man kan begära, om man ska sjunga marknadens och konkurrensens
              lov, är ju att de aktörer som finns kan konkurrera på likvärdiga
              och konkurrensneutrala villkor. Det är väldigt märkligt att ni
              inte kan förklara varför man frångår den principen just när det
              gäller järnvägstrafik, cabotage och godstrafik. Jag vore tacksam
              om någon från den borgerliga sidan en eller flera kan komma upp
              och förklara varför man vill undanta det här. Hur ska man i framtiden
              upprätthålla principen?
            </seg>
          </u>
          <u>
            <seg>
              Vi vet ju till exempel att ni också vill ha ökad konkurrens på
              spåret vad gäller persontrafik och att kanske även andra länders
              operatörer ska få komma in och köra trafik här. Hur ska vi då
              kunna hävda att det är rimligt att svenska operatörer har samma
              rättigheter på deras hemmamarknad i så fall, när vi i det här
              läget faktiskt tycker att det är en ganska oviktig princip? I
              så fall har vi ju sagt: Vi tycker att det är jättebra att ni kommer
              hit och konkurrerar med oss, men vi vill inte konkurrera på er
              marknad.
            </seg>
          </u>
          <u>
            <seg>
              Vad är det för vits med det, om man ser spridningseffekten på
              andra marknadsområden? Jag skulle väldigt gärna vilja ha ett svar
              på det.
            </seg>
          </u>
          <u>
            <seg>
              Vår första reservation, som jag yrkade bifall till, har inte
              att göra med det andra järnvägspaketet utan är mer principiell.
              Det är ingen hemlighet utan tål att upprepas att Vänsterpartiet
              inte applåderade och tyckte att det här med avreglering och bolagisering
              var en speciellt lysande idé och att allting kommer att lösa sig
              på ett jättebra sätt bara vi öppnar för konkurrens.
            </seg>
          </u>
          <u>
            <seg>
              Vi konstaterar att vi fortfarande har ett dominerande företag,
              SJ AB, som har rätt att köra på stomnätet, så att säga. Men vi
              säger också att om man ska leva upp till sina villkor på riktigt
              så borde det också vara så att man tar sitt monopol, sin rätt,
              på fullt allvar och också trafikerar de linjer där man har den
              här rätten och inte avstår från att köra och sedan kommer tillbaka
              via upphandling och eventuellt vinner den mot en annan konkurrent.
              Det är ett väldigt svårbegripligt system för de flesta.
            </seg>
          </u>
          <u>
            <seg>
              Man kan ha monopol och säga att ni får köra på ett visst spår
              om ni vill. Om de säger att de inte vill gör man en upphandling
              och då kanske de vill köra där, men på helt andra villkor. Därför
              ska vi inte klaga på enbart SJ AB, och det gör jag inte heller.
              Jag klagar framför allt på Sveriges riksdag, som fattat ett så
              märkligt beslut. Det innebär att vi i huvudsak säger att det är
              viktigare för SJ AB att tjäna pengar till staten än att transportera
              resenärer som vill ta sig fram på ett miljövänligt sätt i landet.
              Avkastningskravet gör att SJ AB tvingas avstå från att trafikera
              vissa linjer som de facto skulle vara värdefulla att trafikera.
              Det skulle vi vilja ha en ändring på.
            </seg>
          </u>
          <u>
            <seg>
              Om man nu inte kan avbryta avregleringen och återgå till en bättre
              ordning skulle vi åtminstone vilja ha en reglerad avreglering,
              alltså att man tydliggör vad man egentligen menar och hur marknaden
              ska fungera i en avreglerad värld.
            </seg>
          </u>
          <u>
            <seg>
              När det gäller banunderhåll, som tas upp i reservation 2, konstaterar
              vi att det tyvärr finns stora brister i Banverkets möjligheter
              att underhålla den infrastruktur som finns. Vi har från Vänsterpartiets
              sida, och jag tror att det även gäller Miljöpartiet, avsatt pengar
              i våra alternativa budgetar där vi pekar på att vi måste se till
              att de lågtrafikerade banor som finns, till exempel Bohusbanan
              och Västerdalsbanan, får ett underhåll så att man kan fortsätta
              att bedriva trafik på dem. Alternativet är att den trafiken ersätts
              med mer bilism eller fler bussar. Vi tror inte att det är bra
              om vi ska uppnå de klimatmål vi har. En nedlagd järnväg är mycket
              kostsam att återuppta. Om spåren är uppbrutna kostar det mycket
              pengar att försöka få i gång ny trafik i det området.
            </seg>
          </u>
          <u>
            <seg>
              Vi är det enda parti som varit kritiskt till att vi, med berått
              mod är kanske lite väl drastiskt att säga, men att vi i princip
              överlämnar rätten till annan nation att göra haveriutredningar
              även om olyckan sker på svenskt område. Det krävs tre fjärdedels
              majoritet i Sveriges riksdag för att förslaget ska gå igenom,
              och eftersom vi är ensamma om det inser jag att det inte är någon
              idé att begära votering. Den skulle vi förlora, så den kan man
              alltså avstå från.
            </seg>
          </u>
          <u>
            <seg>
              Det är emellertid en principiellt viktig fråga. Vi tror att en
              olycka sällan inträffar exakt på gränsen, vilket innebär att det
              inte går att fastställa om den inträffade exempelvis i Norge eller
              Sverige. Därför tycker vi att det är en onödig eftergift och ett
              onödigt sätt att avhända oss det demokratiska inflytande som det
              innebär att ha en statlig haverikommission, som den vi har i Sverige,
              som kan granska, lämna ut handlingar och så vidare. Vi förstår
              inte argumentationen bakom det. Varför måste vi kunna överlämna
              den rätten till annan nation?
            </seg>
          </u>
          <u>
            <seg>
              Det var de viktigaste punkterna. Jag vill återigen betona att
              om vi håller oss till det andra järnvägspaketet det vore tacknämligt
              om någon från den borgerliga kanten i denna debatt kunde förklara
              varför man har så olika uppfattningar om hur konkurrens och marknadsekonomi
              ska fungera på olika marknader så att man i just det här fallet
              tycker att det är ett litet problem att man ger företag från andra
              länder fördelar i förhållande till svenska företag i deras möjlighet
              att konkurrera. Varför ska vi ha den ordningen? Jag vore tacksam
              om ni kunde svara på den frågan.
            </seg>
          </u>
          <note type="speaker">
            Anf. 31 KARIN SVENSSON SMITH (mp):
          </note>
          <note>
            Herr talman! Från Miljöpartiets sida vill vi yrka bifall till
            reservation nr 2 och nr 4.
          </note>
          <u>
            <seg>
              Peter Pedersen från Vänsterpartiet har sagt några ord om reservation
              nr 2. Jag vill understryka att man bittert fått ångra att man
              tidigare rivit upp vissa banor. Många kommunpolitiker och andra
              önskar i dag att man hade behållit dessa banor när de insett att
              klimatkrisen gör att vi måste öka mängden gods och persontrafik
              på spår och minska motsvarande mängd på väg. Då inser man att
              man kanske tänkte alldeles för kortsiktigt när man tyckte att
              de små banorna inte var värda att underhålla utan rev upp dem.
              Det misstaget behöver vi inte begå en gång till, utan det är bättre
              att i stället försöka hålla banorna i gott skick. Det innebär
              inte att alla ska rustas upp till X 2000-standard.
            </seg>
          </u>
          <u>
            <seg>
              Det handlar i ett vidare perspektiv om konkurrens på järnväg.
              Jag vill tacka Ingemar Vänerlöv för historielektionen och erinra
              om motiven till att järnvägen en gång förstatligades. När det
              var olika privata aktörer som drog järnväg i Skåne hade vi sockerbrukspatroner
              som behövde få fram sina sockerbetor drogs den enbart på de platser
              där den som anlade banan hade ett intresse av den. Det fanns ingen
              som tog ett nationellt ansvar för att järnvägsnätet skulle vara
              sammanhängande eller att man skulle kunna få ett utbud som sträckte
              sig över landet till resenärernas fromma.
            </seg>
          </u>
          <u>
            <seg>
              Det motivet kvarstår än i dag. Om man frågar tågresenärer eller
              presumtiva tågresenärer hur de tycker att järnvägen ska fungera
              visar det sig att de frågar efter ett sammanhängande system där
              tidtabeller och biljettsystem hänger ihop och där man underhåller
              materialet på sikt i stället för att kortsiktigt försöka maximera
              trafiken inom det egna trafikområdet för att få ned kostnaderna
              så mycket som möjligt. För oss i Skåne, som uppskattar att åka
              till Norrland och besöka fjällen, fanns ett ganska bra utbud av
              tågtrafik när jag slutade gymnasiet.
            </seg>
          </u>
          <u>
            <seg>
              Man måste dock inse att det finns en anledning till att tågtrafiken
              minskar i omfattning, nämligen att konkurrensutsättningen lett
              till att kostnaderna pressas. Det i sin tur leder till sänkt kvalitet
              för resenärerna. När vågen av avregleringar gick fram på 1980-
              och 1990-talet handlade de ideologiska motiven om att bryta upp
              statliga monopol och verk för att få högre kvalitet och minskade
              kostnader. Avregleringarna genomfördes under den förra borgerliga
              regeringen, och då protesterades det mot att de inte föregicks
              av någon statlig utredning som i sedvanlig ordning och enligt
              svenskt statsskick tog reda på vilka konsekvenser en så stor förändring
              skulle få.
            </seg>
          </u>
          <u>
            <seg>
              Konstitutionsutskottet ansåg att en utredning borde ha genomförts
              innan regeringen lade fram en proposition. Det skedde inte. Det
              fanns en departementsskrivelse, och en offentlig utfrågning genomfördes
              i riksdagen. Jag har tagit del av det protokollet och med stort
              intresse läst hur Industriförbundet varnade för att bryta upp
              naturliga monopol. Om man försökte ha konkurrens på ett område
              där monopolet var naturligt skulle det leda till kostnadsstegringar
              och ett behov av ökade skatter för att få verksamheten att gå
              ihop.
            </seg>
          </u>
          <u>
            <seg>
              Järnvägen är inte detsamma som pizzerior eller liknande där de
              allra flesta av oss tycker att det är bra att det finns mångfald
              och konkurrerande verksamheter. Järnvägen är till sin natur svår
              att göra omkörningar på. Järnvägen är till sin natur sådan att
              helheten är beroende av att de olika delarna fungerar sammantaget.
            </seg>
          </u>
          <u>
            <seg>
              Vi hade för något år sedan en uppvaktning av Sveriges Turistråd
              som klagade på de svårigheter som fanns när det gällde att få
              ihop paket som attraherade utländska turister. Man pekade på svårigheterna
              att inte veta från den ena månaden till den andra vilket utbud
              som fanns, om det fanns någon tågtrafik, hur tidtabellerna fungerade,
              vad det hela kostade. Allt detta var till men när det gällde att
              få utländska turister till Sverige. Många ville resa på just det
              sättet.
            </seg>
          </u>
          <u>
            <seg>
              Nu tycks det som om man inom EU kommit till någon sorts insikt
              om detta. Erfarenheterna från två av de länder som först började
              med avregleringar, Nya Zeeland och England, har visat att de förhoppningar
              som fanns när järnvägen avreglerades inte infriats. Nu har vi
              facit. Vi har sett att de inte infriats. Trots ett stort antal
              allvarliga olyckor har man i Storbritannien tagit ytterligare
              steg i riktning mot avregleringar. Så sent som 1999 försäkrade
              man det dåvarande trafikutskottet att man inte skulle fortsätta
              att avreglera eftersom det var för dyrt att köpa tillbaka.
            </seg>
          </u>
          <u>
            <seg>
              Vi såg i Nya Zeeland, som det tidigare trafikutskottet besökte,
              hur den privata operatören skötte verksamheten så illa att man
              av säkerhetsskäl var tvungen att sänka hastigheten till 40 kilometer
              i timmen. Det innebar självklart att järnvägens konkurrenskraft
              allvarligt nedsattes. Det är dags att i klimatscenariernas tecken
              fundera på hur vi ska få en europeisk och svensk järnväg som är
              tillräckligt effektiv och snabb, så att godstransporterna på spår
              kan konkurrera med lastbilstrafik och personresorna kan konkurrera
              med lågprisflyget. Det kräver stora förändringar.
            </seg>
          </u>
          <u>
            <seg>
              Beträffande tredje järnvägspaketet har det stått och stampat
              i många år, vilket i och för sig inte är ovanligt när det gäller
              EU-maskineriet. Ett viktigt steg framåt togs när EU-parlamentet
              för några månader sedan avvisade marknadsöppningen för persontrafik.
              Det innebär, om jag förstått processen i EU rätt, att man kan
              koncentrera sig på det som är särskilt viktigt för att få snabbare
              och effektivare tågresor över gränserna. Man kommer alltså att
              koncentrera sig på de tekniska skillnader som finns mellan länderna,
              skillnader i krav på lokförare och i elsystem, och försöka lösa
              dem så att de länder som vill slå vakt om en nationellt fungerande
              tågoperatör inte ska tvingas släppa in konkurrenter som undergräver
              verksamheten för den tågtrafik som faktiskt fungerar.
            </seg>
          </u>
          <u>
            <seg>
              Det gör att jag har vissa förhoppningar om att det här kommer
              att bli någonting klokt ganska snabbt. Särskilt då den mycket
              duktige chef för Green Cargo som vi har kommer att övergå till
              att hantera verksamheten inom EU har jag förhoppningar om att
              det här kommer att bli någonting på riktigt.
            </seg>
          </u>
          <u>
            <seg>
              Tittar man på det andra järnvägspaket som vi ska införliva i
              svensk lagstiftning vill jag också nämna reservation 4. Detta
              innebär att den ömsesidighet som framför allt Christina Axelsson
              tog upp här inte finns med.
            </seg>
          </u>
          <u>
            <seg>
              Jag instämmer med dem som undrar om någon från den borgerliga
              sidan kan förklara vad det är för mening med att vissa länder
              öppnar upp och inte andra. Detta har inneburit att det har varit
              otakt mellan de olika länderna i Europa. Framför allt den tyska
              statliga järnvägsoperatören har lagt godstrafik på spår under
              sig i ett stort antal länder där man har öppnat upp för konkurrens.
              Det järnvägsföretag som är ägt av franska staten har tagit över
              persontrafik i en lång rad andra länder. Men båda de här stora
              medlemsstaterna i EU vägrar själva att släppa in andra länders
              järnvägstrafik i sina länder.
            </seg>
          </u>
          <u>
            <seg>
              Man förstår att det här inte kan bli effektivt. Det rimliga vore
              att en modell för fullständig avreglering skulle gälla lika för
              alla, om man någon gång mot förmodan skulle hitta en sådan. Det
              vore konsekvent, tycker jag. Den som inte tycker så är nog skyldig
              någon sorts redovisning, vilket jag hoppas kommer från denna talarstol.
            </seg>
          </u>
          <note>
            Ajournering
          </note>
          <note>
            Kammaren beslutade kl. 13.51 på förslag av förste vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            8 § Statsministerns frågestund
          </note>
          <note type="speaker">
            Anf. 32 ANDRE VICE TALMANNEN:
          </note>
          <u>
            <seg>
              Vi börjar statsministerns frågestund.
            </seg>
          </u>
          <u>
            <seg>
              Vi hälsar statsminister Fredrik Reinfeldt välkommen.
            </seg>
          </u>
          <u>
            <seg>
              Statsministerns fokus på miljön vid besöket i USA
            </seg>
          </u>
          <note type="speaker">
            Anf. 33 URBAN AHLIN (s):
          </note>
          <u>
            <seg>
              Fru talman! Jag har en fråga till statsminister Reinfeldt om
              hans beryktade resa till USA. Som vi alla känner till valde Fredrik
              Reinfeldt att lyfta fram endast en fråga under sin resa dit. Jag
              tyckte egentligen hela tiden att det var ett ganska taskigt resonemang.
            </seg>
          </u>
          <u>
            <seg>
              Antingen menar man att George W. Bush har svag fattningsförmåga
              och bara klarar av att hantera en fråga i taget eller så är det
              statsminister Reinfeldt som bara klarar av att hålla en boll i
              luften och inte klarar av att hantera flera bollar i luften.
            </seg>
          </u>
          <u>
            <seg>
              Jag var lite fundersam över hur det kom sig. Men när statsministern
              kom hem och uttalade sig för TT förstod jag hur det hängde ihop.
              Han sade: Hittills har vi behandlat miljöfrågorna som inhemska
              frågor. För första gången ser vi tydliga internationella signaler
              på en vilja för internationellt samarbete, för att lösa miljö-
              och klimatfrågorna. Där bryter jag jungfrulig mark.
            </seg>
          </u>
          <u>
            <seg>
              Menar statsministern att han är den förste politiker som hävdar
              att det behövs ett internationellt samarbete för att lösa miljöfrågorna?
            </seg>
          </u>
          <note type="speaker">
            Anf. 34 Statsminister FREDRIK REINFELDT (m):
          </note>
          <u>
            <seg>
              Fru talman! Det är klart att finns Kyotoöverenskommelser som
              ligger till grund för ansträngningar som man gränsöverskridande
              har kommit överens om. I den svenska inhemska diskussionen har
              det dock väldigt ofta hetat att det perspektiv vi har är det nationella.
            </seg>
          </u>
          <u>
            <seg>
              Utgångspunkten har väldigt mycket varit regleringar och att skuldbelägga
              människor för att göra felaktiga val. Det har synts väldigt lite
              i den svenska debatten av vad vi gör som också görs på annat ställe
              och hur man möter globala hot med globala svar.
            </seg>
          </u>
          <u>
            <seg>
              I den delen tycker jag nog att mitt initiativ, och för övrigt
              också det sätt som jag tyckte ifrågasattes hemifrån när jag var
              i USA, visar på att vi nu gör någonting som tidigare inte har
              gjorts i tillräcklig utsträckning.
            </seg>
          </u>
          <note type="speaker">
            Anf. 35 URBAN AHLIN (s):
          </note>
          <u>
            <seg>
              Fru talman! Låt mig få påminna Fredrik Reinfeldt om att Olof
              Palme redan år 1972 hade en internationell miljökonferens här
              i Stockholm. Det är någonting som har diskuterats under många
              år att just ha ett internationellt grepp för att lösa miljöfrågorna.
              Statsministern är inte inne på jungfrulig mark. Men som moderat
              partiledare är det möjligt att Reinfeldt är ute på jungfrulig
              mark.
            </seg>
          </u>
          <u>
            <seg>
              Om några veckor kommer Kinas president på besök. Han är hitbjuden
              av den svenska regeringen. Kommer Fredrik Reinfeldt den gången
              att klara av att hålla två bollar i luften? Kommer vi att ha en
              diskussion om kommunistdiktaturen i Kina, förtrycket i Tibet och
              massavrättningarna? Eller kommer vi att göra som Fredrik Reinfeldt
              gjorde i USA, att underlåta att påtala uppenbara kränkningar av
              mänskliga rättigheter?
            </seg>
          </u>
          <u>
            <seg>
              Klarar Reinfeldt att hålla två frågor i luften när Kinas president
              är här på besök?
            </seg>
          </u>
          <note type="speaker">
            Anf. 36 Statsminister FREDRIK REINFELDT (m):
          </note>
          <u>
            <seg>
              Fru talman! Jag ifrågasätter att man på 70-talet visste det vi
              nu vet om klimathotet som har tornat upp till följd av människans
              sätt att leva. Jag tror att vår ökade kunskap om hur vårt sätt
              att leva påverkar vår jord har bidragit till att förändra synsättet
              på ett sätt som kanske ännu inte har fått fullt genomslag i Sverige
              och kanske inte heller i övriga delar av världen.
            </seg>
          </u>
          <u>
            <seg>
              Här är det viktigt att tidigt gå före och säga att globala hot
              måste mötas av globala lösningar. Vi påminns om att vi inte alltid
              har de politiska strukturerna för att möta detta. Vi kanske har
              det i Europa. Men det ser svagare ut i övriga världen.
            </seg>
          </u>
          <u>
            <seg>
              Det är därför viktigt att föra samtalen med president Bush men
              även med president Hu när han kommer hit till Stockholm. Det kommer
              att även då vara mitt huvudsakliga ingångsvärde att diskutera
              miljö- och klimatfrågor för att förstå deras utgångspunkter och
              de ansträngningar som görs i Kina.
            </seg>
          </u>
          <u>
            <seg>
              Det kan förhoppningsvis också möjliggöra någon resa till Kina
              innan vi anträder det svenska ordförandeskapet. Det kan säkert
              finnas utrymme även för andra frågor.
            </seg>
          </u>
          <u>
            <seg>
              Regeringens politik för jämställdhet
            </seg>
          </u>
          <note type="speaker">
            Anf. 37 ALICE ÅSTRÖM (v):
          </note>
          <u>
            <seg>
              Fru talman! Jag har i dag en viktig demokratifråga att ta upp
              med statsministern. Den handlar om kvinnors underordning i samhället
              och bristen på makt och inflytande.
            </seg>
          </u>
          <u>
            <seg>
              I regeringsförklaringen i höstas sade statsminister Reinfeldt:
              Kvinnor och män ska ha lika möjlighet att utvecklas. Regeringen
              kommer att motverka och förändra system som konserverar fördelningen
              av makt och resurser ur ett könsperspektiv. När män och kvinnor
              delar makt och inflytande i alla delar av samhällslivet får vi
              ett bättre samhälle. Det måste man instämma i.
            </seg>
          </u>
          <u>
            <seg>
              Det har nu visat sig att en av dina ministrar, Sven Otto Littorin,
              som dessutom har ansvaret för ett av de viktigaste områdena för
              jämställdheten där det finns stora brister, det vill säga arbetsmarknaden,
              är medlem i en sluten maktklubb för samhällets elittoppar. Det
              är en klubb där kvinnor är förbjudna.
            </seg>
          </u>
          <u>
            <seg>
              Hur rimmar det med det som står i regeringsförklaringen, statsministern,
              att regeringen kommer att motverka och förändra system som konserverar
              de förhållanden som finns i dag?
            </seg>
          </u>
          <note type="speaker">
            Anf. 38 Statsminister FREDRIK REINFELDT (m):
          </note>
          <u>
            <seg>
              Fru talman! Jag tycker att det får vara upp till olika personer
              att svara för sig när det gäller vad de väljer att vara medlemmar
              i eller inte. Jag kan inte säga att det har påverkat Sven Ottos
              övertygelse om att vi som regering måste göra fortsatta ansträngningar
              för att få den typ av rapportering som vi bland annat fick häromdagen.
              Den visar att löneskillnaderna mellan män och kvinnor nu ser ut
              att minska.
            </seg>
          </u>
          <u>
            <seg>
              Det leder till ytterligare ansträngningar när det gäller att
              få kvinnor att kunna byta arbetsplats. Det är många gånger väldigt
              svårt på de arbetsplatser där kvinnor dominerar, nämligen i den
              offentliga sektorn. Det gäller att uppmuntra kvinnor som har goda
              idéer att kunna bli företagare. Det är en grund för att själv
              äga och utveckla företag. Det är en viktig förklaring till förmögenhetsskillnader
              mellan män och kvinnor i Sverige.
            </seg>
          </u>
          <u>
            <seg>
              Vi är som regering övertygade om att vi har mer kvar att göra
              och att det är väldigt viktigt att detta kommer på plats.
            </seg>
          </u>
          <note type="speaker">
            Anf. 39 ALICE ÅSTRÖM (v):
          </note>
          <u>
            <seg>
              Fru talman! Det handlar inte om föreningsfriheten eller enskilda
              personers fria val. Det handlar om att man aktivt väljer att understödja
              och delta i detta system som konserverar. JämO säger till exempel
              att det är vad som stoppar kvinnor från toppjobb. Det konserverar
              de mönster som näringslivet i ord säger att man vill bli av med.
            </seg>
          </u>
          <u>
            <seg>
              Vi vet att skälen till att kvinnor har svårt att få ledande befattningar
              är att de inte har samma nätverk som män. I det här fallet utestängs
              de också från det. Är det då verkligen rimligt att en minister,
              som har ett sådant stort ansvar i dessa frågor, deltar i detta
              system? Det motverkar direkt det som Fredrik Reinfeldt själv säger
              i regeringsförklaringen.
            </seg>
          </u>
          <u>
            <seg>
              Vilken trovärdighet har då regeringsförklaringen och regeringens
              arbete med att motverka och förändra system som konserverar fördelning
              av makt och resurser ur ett könsperspektiv?
            </seg>
          </u>
          <note type="speaker">
            Anf. 40 Statsminister FREDRIK REINFELDT (m):
          </note>
          <u>
            <seg>
              Fru talman! Återigen tycker jag att människor är fria att välja
              vilka föreningar eller sammanslutningar de själva vill ingå i.
              Jag vill påpeka att jag känner till en del sammanslutningar där
              idén är att det bara är kvinnor som träffas. Det tror jag i grunden
              är bra. Det är inte samma sak som att säga att det därför skulle
              vara bra att det finns manliga strukturer som bygger på att bara
              män ska närvara.
            </seg>
          </u>
          <u>
            <seg>
              Jag vill bara konstatera att det trots allt finns olika sammanslutningar.
              Jag tror till och med att det är vanligare att vi har sammanslutningar
              i samhället där utgångspunkten är att det är kvinnor som samlas.
              Det kan just bero på att de upplever att de behöver samlas i ett
              samhälle där kvinnor får mindre möjligheter att komma fram.
            </seg>
          </u>
          <u>
            <seg>
              Jag tycker att den betydelse som denna sammanslutning skulle
              ha kraftigt överdrivs. Det lät på Alice Åström som att nära nog
              hela samhällsutvecklingen var beroende av just detta organ. Det
              tror jag helt enkelt är en grymt felaktig beskrivning.
            </seg>
          </u>
          <u>
            <seg>
              Vi ska naturligtvis dömas utifrån de åtgärder som vi sätter in
              för att se till att minska skillnader i lön, ägande, möjligheter
              att driva företag och att utvecklas i arbetslivet så att jämställdheten
              mellan män och kvinnor förbättras.
            </seg>
          </u>
          <note>
            Miljöskatter
          </note>
          <note type="speaker">
            Anf. 41 PETER ERIKSSON (mp):
          </note>
          <u>
            <seg>
              Fru talman! Naturvårdsverket presenterade i dag nyheten att Sverige
              antagligen klarar målen att minska växthusgaserna med 4 procent
              till år 2010. Det är ett blygsamt mål men ändå en början. Skälet
              är radikal minskning av användning av villaolja. Enbart år 2006
              minskade användningen med 43 procent i småhus. Människor satsar
              på pellets, fjärrvärme och värmepumpar. Bakgrunden är höjda oljepriser
              och grön skatteväxling.
            </seg>
          </u>
          <u>
            <seg>
              Miljöskatter har visat sig vara det effektivaste medlet för att
              minska utsläppen. Det här är dock en politik som Moderaterna hittills
              har varit högljudda motståndare till. I valrörelsen drev Reinfeldt
              tesen att det är farligt att rösta på Miljöpartiet eftersom det
              kan leda till ökade energiskatter. Nu torgför han i stället under
              sitt studiebesök i USA de gröna resultaten och får applåder för
              det.
            </seg>
          </u>
          <u>
            <seg>
              Miljöpartiet vill fortsatt använda ökade miljöskatter för att
              minska utsläppen av växthusgaser. Vad vill ni i Moderaterna? Vad
              vill regeringen?
            </seg>
          </u>
          <note type="speaker">
            Anf. 42 Statsminister FREDRIK REINFELDT (m):
          </note>
          <u>
            <seg>
              Fru talman! Det är inget som hindrar Peter Eriksson från att
              själv åka till USA och berätta vilka utgångspunkter som Miljöpartiet
              ser som viktiga. Jag nämnde särskilt den CO2-skatt som infördes
              1991. Den har av många nämnts som en viktig utgångspunkt.
            </seg>
          </u>
          <u>
            <seg>
              Vi har ofta varit kritiska mot att Miljöpartiet beskriver varje
              skattehöjning och reglering av vilken marknad det än må vara som
              en framgång för miljön. Vi har många gånger ifrågasatt om detta
              stämmer. Ofta har det i stället hotat jobb och möjligheterna för
              olika orter att överleva, men ibland har det varit en riktig åtgärd.
            </seg>
          </u>
          <u>
            <seg>
              Det som baseras på ett marknadsekonomiskt tänkande fortsätter
              vi att tro på. Det får den typen av externa effekter att det driver
              en klimatförändring och har negativ påverkan på miljön om man
              inte tar detta i beaktande.
            </seg>
          </u>
          <u>
            <seg>
              Vi ser gärna att man jobbar med utsläppsrättssystem. De system
              som vi har i Europa vidgas. Vi ser också gärna att man jobbar
              med punktbeskattning, som Sverige har använt framgångsrikt och
              som bland annat leder till att mycket av det förnybara nu kommer
              fram.
            </seg>
          </u>
          <note type="speaker">
            Anf. 43 PETER ERIKSSON (mp):
          </note>
          <u>
            <seg>
              Fru talman! Det är ett intressant resonemang. Man säger att det
              ibland kan vara bra och ibland dåligt. Vad regeringen hittills
              har sagt är att man tar bort den flygskatt som man redan har beslutat
              om. Det finns heller inte något enda förslag om att använda ekonomiska
              styrmedel genom ökade miljöskatter. Jag tror att nästan alla experter
              på det här området skulle säga att just höjda miljöskatter är
              det effektivaste marknadsekonomiska styrmedel som finns för att
              få ned klimatutsläppen.
            </seg>
          </u>
          <u>
            <seg>
              Jag undrar igen: Finns det något konkret, eller är det bara prat?
            </seg>
          </u>
          <note type="speaker">
            Anf. 44 Statsminister FREDRIK REINFELDT (m):
          </note>
          <u>
            <seg>
              Fru talman! Detta illustrerar skillnaderna i synsätt. Miljöpartiets
              utgångspunkt är att allting ska göras här i Sverige, och det ska
              gärna göra så ont i skinnet och i människors plånböcker som det
              bara kan.
            </seg>
          </u>
          <u>
            <seg>
              Jag uppfattar att miljöhotet är globalt. Vid sidan av beskedet
              att Sverige förmodligen klarar sina utsläppsreduktionsmål har
              vi fått nyheten att nästan ingen annan kommer att göra det. I
              de flesta länder ökar CO2-utsläppen kraftigt. Tror Peter Eriksson
              att detta gör att klimathotet upphör? Vi måste gå fram med åtgärder
              som också får bindande verkan för andra.
            </seg>
          </u>
          <u>
            <seg>
              Exemplet med flygskatterna är ett typexempel. I samma stund som
              det blir tillräckligt billigt för vanligt folk att flyga vill
              ni lägga skatt på det så att färre ska ha råd men bara här i Sverige.
              Låt oss i stället bredda utsläppsrättssystemet så att det också
              omfattar flyget, som har stor betydelse för utsläppen. Detta tittar
              man på nu. Men det måste ske på ett sätt som gör att det inte
              blir olika villkor för olika länder. Det får inte bara straffa
              svensk befolkning och möjliggöra ökade utsläpp i andra delar av
              världen. Där finns en skillnad i synsätt mellan oss två.
            </seg>
          </u>
          <note type="speaker">
            Anf. 45 PETER ERIKSSON (mp):
          </note>
          <u>
            <seg>
              Fru talman! Om alla skulle ha den strategi som Fredrik Reinfeldt
              har, nämligen att det i huvudsak är någon annan någon annanstans
              som ska lösa problemet, så kommer inget att göras någonstans.
            </seg>
          </u>
          <u>
            <seg>
              Statsministerns besök i USA
            </seg>
          </u>
          <note type="speaker">
            Anf. 46 HANS WALLMARK (m):
          </note>
          <u>
            <seg>
              Fru talman! Jag tycker att vi ska glädjas åt att vi har en regeringschef
              som så snabbt och tydligt har lyckats sätta de viktiga klimatfrågorna
              på den internationella dagordningen.
            </seg>
          </u>
          <u>
            <seg>
              Nyligen besökte Fredrik Reinfeldt administrationen i Vita huset
              samt företrädare för kongressen och dess majoritet. Nog så betydelsefulla
              är de goda exempel som finns i ett antal amerikanska delstater.
              Centrum är inte alltid det viktiga, vare sig i USA eller andra
              länder.
            </seg>
          </u>
          <u>
            <seg>
              Två guvernörer besöktes också. Jag undrar därför om statsministern
              själv är lika nöjd med USA-vistelsen och om uppgiften i medierna
              är riktig, nämligen att det eventuella besöket i Sverige av guvernören
              i en av världens viktigaste ekonomier, den miljöintresserade Arnold
              Schwarzenegger, är fastställt med datum redan nu.
            </seg>
          </u>
          <note type="speaker">
            Anf. 47 Statsminister FREDRIK REINFELDT (m):
          </note>
          <u>
            <seg>
              Fru talman! Guvernör Schwarzenegger hann bjuda in sig till Sverige
              innan jag ens hade sagt det till honom, vilket visar att han är
              en handlingens man. Vi hoppas att kunna möjliggöra för honom att
              komma hit så snart det är möjligt, förhoppningsvis under nästa
              år. Hans politik är ett spännande exempel på hur miljöarbetet
              i USA tar fart.
            </seg>
          </u>
          <u>
            <seg>
              I Kalifornien har man med egen lagstiftning sagt att man tar
              på sig 25-procentiga utsläppsreduktioner fram till 2020 detta
              i, som påpekades, världens sjätte största ekonomi med en befolkning
              på 37 miljoner.
            </seg>
          </u>
          <u>
            <seg>
              Schwarzenegger nöjer sig inte med detta. Han knackar på dörren
              hos övriga guvernörskolleger och säger att också de måste ingå
              i system med utsläppsrättshandel och uppmuntra användning av förnybar
              energi. Detta gör att det nu underifrån växer fram en opinion
              i USA som det är viktigt att vi i Europa ser och försöker länka
              vårt arbete till.
            </seg>
          </u>
          <u>
            <seg>
              Vi kan inte ha attityden att vi här hemma i Sverige alltid vet
              bäst och att ingen annan anstränger sig eller förstår. Det är
              väldigt många människor runt om på vår jord som är bekymrade,
              och politiker är beredda att nu göra skillnad. Då måste vi se
              till att vi går i takt när vi gör det.
            </seg>
          </u>
          <note>
            Rehabilitering av förtidspensionärer
          </note>
          <note type="speaker">
            Anf. 48 ANNIKA QARLSSON (c):
          </note>
          <u>
            <seg>
              Fru talman! Miljöfrågorna är på dagordningen, och de är otroligt
              viktiga. Det gäller både den yttre och den inre miljön. Jag tänkte
              tala mer om sådant som har med det inre att göra hur människor
              mår och så vidare.
            </seg>
          </u>
          <u>
            <seg>
              Förra året gick vi till val på att vi skulle få fler i jobb och
              fler jobb. Med regeringsskiftet har vi verkligen sett kraftfulla
              åtgärder och att det händer mycket på det här området. Vi har
              också bestämt oss för att vi ska bryta utanförskapet och göra
              stora satsningar. Det känns att detta också börjar ge resultat.
            </seg>
          </u>
          <u>
            <seg>
              Det vi ser samtidigt är att vi har en stor grupp som under den
              förra regeringsperioden flyttades över i kolumnen förtidspensionärer.
              Över en halv miljon människor står utanför arbetsmarknaden. Det
              kommer att krävas stora rehabiliteringssatsningar för att de ska
              komma tillbaka i arbete. Det gjordes inte under den förra regeringen.
              Här har vi ett stort ansvar.
            </seg>
          </u>
          <u>
            <seg>
              Jag skulle vilja höra lite om tankarna och idéerna framöver.
              Hur ska vi göra för att satsa på rehabilitering och få människor
              tillbaka i arbete?
            </seg>
          </u>
          <note type="speaker">
            Anf. 49 Statsminister FREDRIK REINFELDT (m):
          </note>
          <u>
            <seg>
              Fru talman! Vi har nu en mycket kraftig sysselsättningsökning
              i Sverige. Den når nu också fram till grupper som tidigare hade
              det svårt, nämligen yngre, där det finns mycket glädjande rapporter
              som precis har kommit in.
            </seg>
          </u>
          <u>
            <seg>
              Våra nystartsjobb närmar sig nu 8 000, och det är framför allt
              riktat mot grupper med långtidsarbetslöshet. Det vi ser är att
              det är fortsatt svårt att få in dem som lever i sjukpension och
              aktivitetsersättning. Det är förmodligen de som är allra längst
              från arbetsmarknaden i dag. Där görs nu en genomgång där man ställer
              frågan vilken typ av arbetsförmåga som egentligen finns.
            </seg>
          </u>
          <u>
            <seg>
              Precis som frågeställaren tror jag att det måste till ytterligare
              insatser här. Det vi gör ökar arbetsutbudet och gör att trösklarna
              sänks för stora grupper som tidigare inte mötte den typen av politik.
              I stället fördes de till kolumner där det såg ut som om de inte
              var arbetslösa, och med detta var den förra majoriteten nöjd.
            </seg>
          </u>
          <u>
            <seg>
              Nu gör vi varje ansträngning vi kan. Vi kan konstatera att för
              just den grupp som nämndes behöver vi göra ännu mer. Vi behöver
              framför allt se hur många av dem som egentligen har en arbetsförmåga
              som man kan räkna utifrån. Det visar sig nämligen att det kanske
              inte är riktigt så många som vi först trodde. Mer kommer att följa.
            </seg>
          </u>
          <note>
            Svenska initiativ i EU-parlamentets klimatarbete
          </note>
          <note type="speaker">
            Anf. 50 LENA HALLENGREN (s):
          </note>
          <u>
            <seg>
              Fru talman! Mycket kretsar kring statsministerns besök i USA
              och mötena med George Bush och Arnold Schwarzenegger. Jag föreställer
              mig att du har haft intressanta möten och kanske har givit en
              del inspiration till det svenska klimatarbetet.
            </seg>
          </u>
          <u>
            <seg>
              Sverige har under en längre tid haft ett gott utbyte med delstaten
              Kalifornien i flera avseenden. Bland annat undertecknades ett
              memorandum of understanding 2005. Att kalla det för att man plöjer
              jungfrulig mark är kanske inte en helt riktig beskrivning.
            </seg>
          </u>
          <u>
            <seg>
              Jag vill i stället fråga statsministern varför statsministerns
              parti i Europaparlamentet inte plöjer lika jungfrulig mark. Man
              har inte deltagit i det tillfälliga klimatutskottets arbete, och
              man har heller ingen ledamot i det utskott som konstituerades
              i EU-parlamentet den 22 maj.
            </seg>
          </u>
          <note type="speaker">
            Anf. 51 Statsminister FREDRIK REINFELDT (m):
          </note>
          <u>
            <seg>
              Fru talman! Det är ömsom stort och ömsom smått här.
            </seg>
          </u>
          <u>
            <seg>
              Vi har fyra representanter i Europaparlamentet. Det finns väsentligt
              många fler utskott och verksamheter där. Jag är ofta imponerad
              över hur mycket och hur brett Europaparlamentarikerna försöker
              arbeta, vilket parti de än kommer ifrån. Men Lena Hallengren får
              ursäkta om jag inte känner till de exakta detaljförhållandena
              när det gäller varför de inte har varit på vissa möten av konstituerande
              karaktär.
            </seg>
          </u>
          <u>
            <seg>
              Visst finns det ett sådant papper som har undertecknats av Sverige
              och Kalifornien. Det var ett av skälen till att jag blev uppmuntrad
              av guvernören att komma dit. Jag tror att vi har ännu mer att
              göra. Mycket av den förnybara teknik som växer fram i Kalifornien
              och som av guvernör Schwarzenegger beskrivs som en stor framtidsbransch,
              ett sätt att vid sidan av den viktiga filmindustrin i Kalifornien
              skapa förutsättningar för jobb i framtiden, är något vi bör ta
              till utgångspunkt även här.
            </seg>
          </u>
          <u>
            <seg>
              Här kan svenskt kunnande göra skillnad. Här kan vi utbyta erfarenheter
              därför att vi ligger väldigt långt fram i utvecklingen båda två.
              Det är väl bra att det är så, men det viktiga är att det binds
              mycket närmare än vad det har varit tidigare.
            </seg>
          </u>
          <note>
            Ensamkommande flyktingbarn
          </note>
          <note type="speaker">
            Anf. 52 CHATRINE PÅLSSON AHLGREN (kd):
          </note>
          <u>
            <seg>
              Fru talman! Min fråga gäller ensamkommande flyktingbarn. Att
              komma till Sverige som flykting måste vara oerhört svårt med den
              bakgrund som i princip alla har. Hur det är att komma utan vårdnadshavare,
              utan föräldrar, är fruktansvärt svårt för oss att förstå.
            </seg>
          </u>
          <u>
            <seg>
              I dag finns det ungefär 300 barn på så kallade flyktingförläggningar
              på tre fyra ställen i landet. Varje vecka kommer 30 ungdomar,
              barn och unga, till Sverige ensamma.
            </seg>
          </u>
          <u>
            <seg>
              Jag känner ett stort behov av att lyfta fram den här frågan.
              Min fråga är därför till Fredrik Reinfeldt: Vad kan regeringen
              göra för att öka tryggheten för de här oerhört utsatta människorna,
              som kommer till Sverige ensamma?
            </seg>
          </u>
          <note type="speaker">
            Anf. 53 Statsminister FREDRIK REINFELDT (m):
          </note>
          <u>
            <seg>
              Fru talman! I en orolig värld finner många människor skäl att
              fly. En hel del har inte möjligheter att fly fast de skulle vilja
              och behöva. Andra kommer till andra delar av världen. Många kommer
              till Sverige.
            </seg>
          </u>
          <u>
            <seg>
              Vi får aldrig glömma bort att en utgångspunkt naturligtvis ska
              vara att vi ska försöka vara en del av ett starkt världssamfund
              för att mötas och skapa fred, förutsättningar för säkerhet och
              utveckling i olika delar av världen. Men det är riktigt att många
              ensamma barn har kommit till Sverige. Jag delar helt beskrivningen
              av deras situation i många fall. Regeringen har därför lagt fram
              en del förslag som vi hoppas ska förbättra den situation som de
              har. Vi har bland annat föreslagit att man ska höja ersättningar
              för platser i gruppboenden. Vi har höjt den årliga grundersättningen,
              och vi har förbättrat ersättningen för den vård som många av dem
              behöver.
            </seg>
          </u>
          <u>
            <seg>
              Vi ser också att flera kommuner till följd av detta nu skriver
              avtal, alltså att det blir fler av barnen som faktiskt får stöd
              för att stanna i Sverige. Vi följer den utvecklingen och ser att
              den positiva utvecklingen fortsätter.
            </seg>
          </u>
          <note>
            Ryska oljetankrar i Östersjön
          </note>
          <note type="speaker">
            Anf. 54 CARL B HAMILTON (fp):
          </note>
          <u>
            <seg>
              Fru talman! I måndags fattade den ryska regeringen ett beslut
              som kan få stora konsekvenser, nämligen om infrastrukturinvesteringar
              för export av ytterligare olja genom Finska viken och förbi Gotland
              ned mot södra Östersjön.
            </seg>
          </u>
          <u>
            <seg>
              Det är alltså en väldigt stor ökning, ungefär två tredjedelar,
              enligt mina beräkningar. Det är ungefär 500 ytterligare fartygslaster
              per år, en ny tanker var sjuttonde timme.
            </seg>
          </u>
          <u>
            <seg>
              Det här ligger inte i Sveriges intresse, inte i Finlands eller
              Estlands heller. Och det är naturligtvis miljörisken och risken
              för kollisioner och olyckor som jag tänker på.
            </seg>
          </u>
          <u>
            <seg>
              Vårt nationella intresse är ju det motsatta, nämligen att försöka
              få Ryssland och Polen det är dem som det gäller här att ha en
              oljeledning över land mellan sina länder.
            </seg>
          </u>
          <u>
            <seg>
              Om det trots allt skulle bli en sådan här pipeline och oljetransport
              på fartyg undrar jag vilka åtgärder regeringen är beredd att vidta
              för att förbättra säkerheten och övervakningen i Östersjön.
            </seg>
          </u>
          <note type="speaker">
            Anf. 55 Statsminister FREDRIK REINFELDT (m):
          </note>
          <u>
            <seg>
              Fru talman! Utgångspunkten är naturligtvis att ryssarna är suveräna
              när det gäller att fatta beslut om att öka kapaciteten i sina
              egna hamnar. Men vår utgångspunkt är ju att vi ska försöka samla
              Östersjöns stater till att gemensamt agera mot det växande hot,
              får man säga, som bland annat den omfattande trafiken på Östersjön
              utgör. Det är ju ett hav som inte på alls samma sätt var trafikerat
              förr men som nu är mycket hårt trafikerat.
            </seg>
          </u>
          <u>
            <seg>
              Jag har själv, på plats på Gotland, kunnat följa det arbete som
              man gör för att försöka följa upp de oljeutsläpp, över 300 till
              antalet, som sker varje år. Man försöker finna svar på frågorna:
              Vem är det som släpper ut? Varför? Hur kan man åtgärda det? Det
              är ett arbete som redan görs i Sverige som behöver göras tillsammans
              med andra.
            </seg>
          </u>
          <u>
            <seg>
              Vi har också kommit överens om att fasa ut alla oljetankrar med
              enkla skrov före 2010, vilket är ytterligare ett exempel på hur
              man kan möta detta. Men vi tar initiativ också inom det havsmiljöarbete
              vi gör och när det gäller de förslag som kommer att följa om att
              göra ytterligare åtgärder när det gäller bland annat detta.
            </seg>
          </u>
          <note>
            Översynskonferensen om förbud mot klusterbomber
          </note>
          <note type="speaker">
            Anf. 56 VERONICA PALM (s):
          </note>
          <u>
            <seg>
              Fru talman! Vi har i tidigare replikskiften i dag hört hur Sveriges
              tydliga röst när det gäller demokrati och mänskliga rättigheter
              i världen sakta tonas ned. Ännu ett exempel på det är debatten
              om ett internationellt förbud mot klusterbomber.
            </seg>
          </u>
          <u>
            <seg>
              I dag fattade en enig kammare, samtliga sju partier, beslut om
              att förorda ett internationellt förbud mot klustervapen, i enlighet
              med Oslodeklarationen. Det är vapen som dödar civila till 98 procent.
              40 procent av dem som dödas är barn.
            </seg>
          </u>
          <u>
            <seg>
              I går började den översynskonferens då man på riktigt ska börja
              arbeta med texterna, ska göra jobbet för att nå det internationella
              förbudet. Sverige är inte där. Sverige deltar inte. Det är fruktansvärt
              pinsamt och dåligt. Jag vill ge statsministern chansen att här
              i kammaren och inför tv-publiken förklara varför Sverige inte
              deltar i denna översynskonferens.
            </seg>
          </u>
          <note type="speaker">
            Anf. 57 Statsminister FREDRIK REINFELDT (m):
          </note>
          <u>
            <seg>
              Fru talman! Sverige deltar aktivt i den Osloprocess som pågår
              kring dessa frågor men finns inte på plats i Lima just nu av,
              som det har angivits för mig, mer praktiska skäl. Men det ska
              inte tolkas som att vi inte fortsatt är en del av denna process.
            </seg>
          </u>
          <u>
            <seg>
              Det är det enkla svaret. Vi är också verksamma när det gäller
              att bejaka de här internationella regleringarna för att man ska
              komma till rätta med dessa vapen.
            </seg>
          </u>
          <u>
            <seg>
              En bortre gräns för sjukskrivning
            </seg>
          </u>
          <note type="speaker">
            Anf. 58 LISELOTTE OLSSON (v):
          </note>
          <u>
            <seg>
              Fru talman! Vi har under det senaste årtiondet sett en mycket
              markant svängning inom sjukförsäkringsområdet. Det har varit rättigheter
              och något som finns för individens behov av trygghet vid till
              exempel sjukdom. Nu har vi sett en inriktning mer mot individers
              skyldigheter gentemot samhället.
            </seg>
          </u>
          <u>
            <seg>
              Det här nya synsättet har blivit väldigt tydligt efter maktskiftet
              i höstas då vi har sett flera förslag och beslut som har lett
              till hårdare tag och jakt på sjukskrivna.
            </seg>
          </u>
          <u>
            <seg>
              Reinfeldts regeringskamrater i Folkpartiet har i en rapport öppnat
              för ett införande av en bortre parentes i sjukförsäkringen. Det
              skulle alltså innebära att alla som är för sjuka för att arbeta
              förlorar möjligheter att försörja sig efter ett år. I andra EU-länder
              har vi sett vad detta kan leda till. Långtidssjuka är beroende
              av socialbidrag eller tvingas i värsta fall till tiggeri.
            </seg>
          </u>
          <u>
            <seg>
              Nu till min fråga. Jag undrar vad statsministern tycker om en
              bortre gräns när det gäller möjligheten att vara sjukskriven.
              Har Folkpartiet stöd i regeringen för att öppna för denna bortre
              parentes? Om svaret är ja undrar jag: Vad kommer att hända med
              en sjuk person som blir utkastad från sjukförsäkringen?
            </seg>
          </u>
          <note type="speaker">
            Anf. 59 Statsminister FREDRIK REINFELDT (m):
          </note>
          <u>
            <seg>
              Fru talman! Den bortre gränsen infördes med stöd av Vänsterpartiet
              i början av 2000-talet då man automatiskt fördes över till sjuk-
              och aktivitetsersättning efter tolv månaders långtidssjukskrivning.
              Eftersom detta var precis lika felaktigt som den övriga beskrivningen
              var kan jag också passa på att påminna om att mycket av kontrollåtgärderna,
              som det hänvisades till, infördes redan under den förra mandatperioden.
            </seg>
          </u>
          <u>
            <seg>
              Jag minns detta därför att en del av det här skrev vi en rapport
              om i Moderaterna år 2002. Den hånades, och man sade att det här
              var helt felaktigt och att det var dåliga utgångspunkter. Jag
              har flera gånger påpekat för Göran Persson att jag inte tror att
              han missade en enda punkt i rapporten. Detta genomförde han sedan
              tillsammans med er innan han mötte väljarna 2006.
            </seg>
          </u>
          <u>
            <seg>
              Det handlade om att anställa massvis med kontrollanter på Försäkringskassan
              och allting som ni har varit med och givit medel till via beslut
              här i riksdagen.
            </seg>
          </u>
          <u>
            <seg>
              Det vi nu försöker göra är att också se till att människor kan
              få jobb för det glömde ni så att det inte bara blir en jakt på
              människor med någon sorts konstig utgångspunkt. Nu ska vi också
              se till att vi har en arbetsmarknad som fungerar.
            </seg>
          </u>
          <u>
            <seg>
              Den kommersiella valfångsten
            </seg>
          </u>
          <note type="speaker">
            Anf. 60 MAX ANDERSSON (mp):
          </note>
          <u>
            <seg>
              Fru talman! I går låg det 17 döda valar på Sergels torg, valar
              som dött för människohand, lika många som dör varje halvtimme.
              Just de här hade dött genom fartygskollisioner och som bifångst.
            </seg>
          </u>
          <u>
            <seg>
              Det var Greenpeace som manifesterade mot att 300 000 valar dör
              för människohand varje år. Valarna är hotade, och Sverige gör
              tyvärr inte tillräckligt.
            </seg>
          </u>
          <u>
            <seg>
              Många länder, framför allt Japan, driver nu på för att återuppta
              den kommersiella valfångsten. Åtta av tio svenskar är enligt opinionsundersökningar
              emot detta.
            </seg>
          </u>
          <u>
            <seg>
              Här är dock inte regeringen bara passiv. På måndag åker en representant
              för Sveriges regering till Anchorage i Alaska för att rösta för
              ett återupptagande av den kommersiella valfångsten. Jag undrar:
              Är statsministern medveten om detta, och hur kan han förklara
              den ståndpunkten?
            </seg>
          </u>
          <note type="speaker">
            Anf. 61 Statsminister FREDRIK REINFELDT (m):
          </note>
          <u>
            <seg>
              Fru talman! Jag var inte med på Sergels torg. Jag har i annat
              sammanhang framfört, bland annat till den isländske statsministern,
              de synpunkter vi har på att återuppta kommersiell valfångst. Så
              nog har vi varit tydliga med att vi inte vill överge den internationella
              samsyn som har funnits i dessa frågor.
            </seg>
          </u>
          <u>
            <seg>
              Vad som är den exakta ståndpunkten som ska framföras i Anchorage
              har jag inte haft möjlighet att kontrollera, men jag har ingen
              anledning att tro annat än att vi fullföljer denna linje och att
              det förmodligen är någon del av någon förhandling. Men det måste
              jag underrätta mig bättre om innan jag kan ge ett fullständigt
              svar i detta.
            </seg>
          </u>
          <note>
            Kultur i vården
          </note>
          <note type="speaker">
            Anf. 62 SOLVEIG TERNSTRÖM (c):
          </note>
          <u>
            <seg>
              Fru talman! Jag vill ställa en fråga om kultur i vården. Men
              först vill jag läsa upp något: Marknadsekonomin är inte svaret
              på människans alla frågor. Samhället byggs också med moral och
              kultur. Genom moral och kultur fylls människan med innehåll. Kulturen
              övar oss i att vara människor. En människa befriad från moral
              och kultur är en människa utan bröstkorg.
            </seg>
          </u>
          <u>
            <seg>
              Dessa rader läste jag för två år sedan i en artikel undertecknad
              Fredrik Reinfeldt. Det var vackert. Underbart, statsministern.
            </seg>
          </u>
          <u>
            <seg>
              Nu vill jag ställa en fråga: Kan kultur få en ännu större och
              mer betydelsefull uppgift i vårt stressade och rotlösa samhälle,
              en uppgift i en vidare och direkt nyttobetonad anda?
            </seg>
          </u>
          <u>
            <seg>
              Det finns redan många bevis i utredningar och forskning för att
              kultur och hälsa hör ihop och att kultur i vården har en förvånansvärd,
              mirakulöst god läkande effekt, inte minst i äldrevård och psykvård,
              jämförbar med biokemiska läkemedel. Det är en tillväxtfaktor alltså.
              Vad väntar vi politiker på?
            </seg>
          </u>
          <note type="speaker">
            Anf. 63 Statsminister FREDRIK REINFELDT (m):
          </note>
          <u>
            <seg>
              Fru talman! Det finns många kulturvänner samlade här. Det är
              bra. Jag har själv följt hur man ofta i vården jobbar just med
              kulturella uttryck för att nå fram till människors sinne och få
              en utveckling som ibland är svår att nå fram till på andra sätt.
              Så jag har stor respekt för utgångspunkterna för sättet att ställa
              frågan. Vi bör ha attityden att släppa fram olika typer av sätt
              att möta människan. Problem är ofta komplexa. Det är inte alltid
              bara det fysiska. Det länkar ofta in i det mentala.
            </seg>
          </u>
          <u>
            <seg>
              Låt inte påskina att jag på något sätt skulle stå emot detta!
              Sedan gäller det hur man ska finna formerna för att nå fram och
              hur man ska utforma politiken. Det är mångas ansvar, inte minst
              för landstingspolitiker som har det direkta ansvaret för sjukvården.
            </seg>
          </u>
          <note>
            Trav- och galoppsporten och en omreglering av spelmarknaden
          </note>
          <note type="speaker">
            Anf. 64 LARS WEGENDAL (s):
          </note>
          <u>
            <seg>
              Fru talman! Trav- och galoppsporten och dess framtid är av stor
              betydelse för stora delar av landet. Sporten och näringen är av
              naturliga skäl till största delen en glesbygdsverksamhet. Den
              13 maj kunde jag läsa i olika medier att Centerpartiet svängt
              i frågan om statligt reglerad spelmarknad. Tydligt är att moderater
              och folkpartister även i denna fråga lyckats åstadkomma en kovändning
              hos Centerpartiet.
            </seg>
          </u>
          <u>
            <seg>
              Men vi måste alla vara helt klara över att ATG spelar en väsentlig
              roll när det gäller hästsporten och näringens överlevnad. Så min
              fråga är: Vilken konsekvens kommer en omreglering av spelmarknaden
              att få för hästsporten och hästnäringens framtid i Sverige? Jag
              förutsätter att sådana kalkyler är gjorda i Regeringskansliet.
              Och hur ska sporten och näringen ekonomiskt tryggas på lång sikt
              om någon annan aktör än ATG får licens på den här marknaden?
            </seg>
          </u>
          <note type="speaker">
            Anf. 65 Statsminister FREDRIK REINFELDT (m):
          </note>
          <u>
            <seg>
              Fru talman! Det är väl säkrast att Centerpartiet får svara för
              sig. Några färdiga svar har inte alliansregeringen givit i dessa
              frågor. Men jag fångar det ord Lars Wegendal använder som jag
              tror är helt rätt. Vi talar om en omreglering. Vi talar inte om
              ett regellöst tillstånd nu får ni göra som ni vill. Det handlar
              om att anpassa sig till en förändrad förutsättning som bygger
              på att den gamla synen att det går att driva monopol i realiteten,
              i praktiskt liv fråga våra tonåringar inte finns längre och inte
              fungerar på det sätt som vi en gång såg. Då blir det reglerat
              i vissa delar med särskilda skatter och helt oreglerat i andra.
            </seg>
          </u>
          <u>
            <seg>
              För dem som tar verkligheten som utgångspunkt för att utforma
              sin politik blir det viktigt att försöka omreglera denna marknad
              att fungera bättre men fortfarande regelstyrt och med intressen
              av det slag som här nämns, trav- och galoppnäring, idrottsrörelse,
              ideella organisationer och kulturella verksamheter för att också
              få ett stöd till följd av hur vi omreglerar denna marknad. Det
              är en av de mycket viktiga utgångspunkter vi ska ha när vi gör
              det arbetet.
            </seg>
          </u>
          <u>
            <seg>
              Privata sjukvårdsförsäkringar och vårdköerna
            </seg>
          </u>
          <note type="speaker">
            Anf. 66 LAILA BJURLING (s):
          </note>
          <u>
            <seg>
              Fru talman! På SVT:s hemsida läste jag här i veckan: Allt fler
              slipper köa för att få vård tack vare att de har en privat sjukvårdsförsäkring.
              Där står det också att försäljning av privata sjukvårdsförsäkringar
              har ökat med minst 20 procent. Det är naturligtvis bra om det
              inte finns några köer i vården, men vi socialdemokrater har länge
              varnat för att det kommer att bli två väntrum på sjukhusen i ett
              borgerligt Sverige, ett för dem som har råd med privata försäkringar
              och ett för dem som förlitar sig på den allmänna försäkringen.
            </seg>
          </u>
          <u>
            <seg>
              Tycker statsministern att det är rättvist att den som har råd
              med privat försäkring ska få vård före den som inte har råd? Ska
              det inte längre vara behovet av vård som avgör?
            </seg>
          </u>
          <note type="speaker">
            Anf. 67 Statsminister FREDRIK REINFELDT (m):
          </note>
          <u>
            <seg>
              Fru talman! Jag menar inte frågeställaren, men tror ni att det
              uppstod sjukvårdsförsäkringar efter det att den borgerliga regeringen
              tillträdde? Är det någon som har gått på det? Detta fanns förut
              i det vänsterdominerade Sverige, massvis, och det växte redan
              då. Varför? Jo, för att folk möttes av köer i den offentliga sjukvården.
            </seg>
          </u>
          <u>
            <seg>
              Vad har då den borgerliga alliansregeringen sagt sig vilja göra?
              Jo, ytterligare ansträngningar för att få bort dessa köer som
              i grunden är drivkraften för att väldigt mycket av dessa vårdförsäkringar
              går att sälja. Ju mer framgångsrika vi blir i detta, desto mindre
              intressant kommer det att vara att behöva ha den här typen av
              försäkring. Så lyckönska oss i dessa ansträngningar, och stöd
              oss i vårt arbete för att korta vårdköerna! Vi vill ha den princip
              som du anger: efter behov, och helst utan köer.
            </seg>
          </u>
          <u>
            <seg>
              Sedan ska jag gärna säga att om det finns utrymme i sjukvården,
              om det finns ledig kapacitet jag har varit på många vårdinrättningar
              i Sverige där det finns så har jag inget emot att man kan sälja
              en tjänst, gärna till någon som kommer utomlands ifrån, och på
              det sättet tillföra mer resurser till den svenska sjukvården,
              mer pengar för att kunna få kvalitet i svensk sjukvård.
            </seg>
          </u>
          <u>
            <seg>
              Regeringens syn på svenska kollektivavtal
            </seg>
          </u>
          <note type="speaker">
            Anf. 68 SVEN-ERIK ÖSTERBERG (s):
          </note>
          <u>
            <seg>
              Fru talman! Min fråga till statsministern gäller att generaladvokaten
              från EG-domstolen i går lämnade sitt utlåtande över den så kallade
              Vaxholmsdomen. Jag har noterat att ingen från regeringen har kommenterat
              den, men jag förutsätter att arbetsmarknadsministern är väldigt
              nöjd med domen. Han har ju sagt sig stå bakom den svenska modellen,
              han vill ha kollektivavtal, och han tycker även att löntagare
              ska vara med i facket.
            </seg>
          </u>
          <u>
            <seg>
              Däremot har jag noterat att förfärligt många borgerliga ledamöter,
              inte minst i den här kammaren, har spytt sin galla över yttrandet
              men också över fackföreningsrörelsen i sig. Vad yttrandet egentligen
              säger är ju att tillvägagångssättet att hävda svenskt kollektivavtal
              på svensk mark har skett i enlighet med de regler som generaladvokaten
              bedömer.
            </seg>
          </u>
          <u>
            <seg>
              Jag skulle vilja be statsministern att redogöra för regeringens
              linje. Är det Littorins linje som gäller, eller är det de borgerliga
              ledamöternas linje som gäller? Jag tycker att det ger en väldigt
              splittrad bild från regeringen och regeringspartierna av var man
              står i den här frågan. Ett rakt besked till fackföreningsrörelsen
              och de fackliga medlemmarna vore väldigt bra i det här läget,
              statsministern.
            </seg>
          </u>
          <note type="speaker">
            Anf. 69 Statsminister FREDRIK REINFELDT (m):
          </note>
          <u>
            <seg>
              Fru talman! Jag har flera gånger nämnt att jag som alternativ
              till den svenska kollektivavtalsmodellen ser att i stället gå
              fram med mer av lagstiftning. Det är det mer gängse ute i Europa.
              Jag har därför flera gånger sagt att vi ska stödja ansträngningarna
              att få behålla vårt sätt, vår modell för hur vi sätter löner i
              Sverige. Det yttrande som kom från generaladvokaten är ju på det
              sättet i linje med hur regeringen företräder Sverige i den här
              konflikten. Det uttalade jag också i går, men det var förmodligen
              så väntat att det inte återgavs i särskilt många medier.
            </seg>
          </u>
          <u>
            <seg>
              Däremot kan vi konstatera att generaladvokatens yttrande bara
              är en del i en rättsprocess som ännu inte har nått sin slutpunkt,
              det vill säga EG-domstolen har ännu inte fattat sitt slutgiltiga
              besked. Därför tycker jag att vi ska avvakta det slutgiltiga beskedet,
              delvis för att man inte alltid följer generaladvokatens utgångspunkter.
              Men, som sagt, det besked som kom är i linje med den linje som
              den svenska regeringen har stått bakom.
            </seg>
          </u>
          <u>
            <seg>
              Lönebidrag och sociala företag
            </seg>
          </u>
          <note type="speaker">
            Anf. 70 DÉSIRÉE PETHRUS ENGSTRÖM (kd):
          </note>
          <u>
            <seg>
              Fru talman! Jag har en fråga till statsministern som gäller personer
              med lönebidrag och deras behov av så kallade sociala företag.
              Regeringen har avsatt mer pengar än tidigare regeringar till lönebidrag,
              vilket är mycket glädjande. I dag finns det många personer med
              funktionshinder eller nedsatt arbetsförmåga som är arbetslösa
              men som med hjälp av ett lönebidrag får möjlighet att komma in
              på arbetsmarknaden. Många så kallade sociala företag, exempelvis
              Erikshjälpen och Hela Människan, har utvecklat verksamheter som
              gör att de här personerna kan komma in på arbetsmarknaden. De
              får en träningsplats. Tyvärr upplever många av dessa företag att
              arbetsförmedlarna inte längre stöder dem i detta arbete. Man får
              inte den hjälpen, trots att det finns mer pengar i budgeten till
              lönebidrag.
            </seg>
          </u>
          <u>
            <seg>
              Min fråga är: Hur ser statsministern på detta? Hur ser den nya
              regeringen på behovet av socialt företagande i framtiden?
            </seg>
          </u>
          <note type="speaker">
            Anf. 71 Statsminister FREDRIK REINFELDT (m):
          </note>
          <u>
            <seg>
              Fru talman! Ju mer man växlar över från en arbetsmarknadspolitik
              mer inriktad på att folk inte ska se arbetslösa ut till att försöka
              utgå från att alla människor har arbetsförmåga, men där en hel
              del kräver stöd för att kunna fungera i arbetslivet, desto mer
              uppenbart blir det att man behöver den typ av ansträngningar som
              Désirée Pethrus Engström nu nämner.
            </seg>
          </u>
          <u>
            <seg>
              Därför tycker vi till exempel att lönebidraget, som är ett sätt
              att faktiskt komma in i en reguljär arbetsmarknad men med ett
              stöd för att kunna fungera, är en bra metod. Den är bättre, som
              sagt, än dem som ofta varit inriktade på att man ska hamna vid
              sidan av i någonting som inte är den egentliga arbetsmarknaden.
            </seg>
          </u>
          <u>
            <seg>
              Om den beskrivning som här ges stämmer måste vi göra ytterligare
              ansträngningar kring att forma Arbetsmarknadsverket. De ska finnas
              till stöd för matchning så att personer kan komma in hos arbetsgivare.
              Jag har ingen grund att ifrågasätta, men heller inte bekräfta,
              den bild som Désirée Pethrus Engström här ger. Men vi har mycket
              kvar att göra när det gäller att reformera Arbetsmarknadsverkets
              sätt att arbeta med aktiv matchning, in på arbetsmarknaden och
              med bland annat lönebidrag som stöd.
            </seg>
          </u>
          <note>
            Frågan om livstidsdömda Annika Östberg
          </note>
          <note type="speaker">
            Anf. 72 CARIN RUNESON (s):
          </note>
          <u>
            <seg>
              Fru talman! Vi är många som med intresse har följt statsministerns
              besök i USA. Att diskutera miljöfrågor med ledande politiker är
              naturligtvis lovvärt, men det finns också andra frågor som vi
              hade hoppats skulle få visst utrymme.
            </seg>
          </u>
          <u>
            <seg>
              För mig och många andra hade det varit av intresse om statsministern
              hade tagit upp frågan om livstidsdömda Annika Östberg och hennes
              öde. Men den frågan var tydligen för liten och oväsentlig. Efter
              26 år i fängelse borde hon kunna få sin dom tidsbestämd så att
              det över huvud taget går att diskutera en överflyttning till ett
              svenskt fängelse.
            </seg>
          </u>
          <u>
            <seg>
              Jag vill fråga statsministern: Varför togs inte frågan om Annika
              Östberg upp, vare sig med president Bush eller med guvernör Schwarzenegger?
            </seg>
          </u>
          <note type="speaker">
            Anf. 73 Statsminister FREDRIK REINFELDT (m):
          </note>
          <u>
            <seg>
              Fru talman! Jag var väldigt tydlig med syftet med min resa. Jag
              ville förstå amerikansk politik och syn på klimatstrategi, eftersom
              jag tror att det är oerhört viktigt att få USA att komma med mer
              aktivt i arbetet för att möta den globala klimatutmaningen. Jag
              fann väldigt mycket positivt att arbeta vidare utifrån.
            </seg>
          </u>
          <u>
            <seg>
              Det har pågått ansträngningar kring Annika Östberg från svensk
              sida sedan 1985. Det är tydligen väldigt många som har gjort det
              på ett sätt som inte har fungerat, eftersom hon är kvar i Kalifornien.
              Vad som är rätt metod för att försöka påverka kan man diskutera.
              Det bästa sättet är inte alltid att skriva mycket om det i tidningarna
              eller försöka prata högt om det på ett sätt som ska skapa skuldkänslor
              hos den man ska möta.
            </seg>
          </u>
          <u>
            <seg>
              Min utgångspunkt var att jag var väldigt glad över att med kort
              varsel, vill jag påpeka, kunna få mötet med guvernör Schwarzenegger
              på plats, och jag var tydlig med honom vad syftet var. Då tycker
              jag att man ska hålla sig till det när man möts.
            </seg>
          </u>
          <note>
            Den Ekströmska utredningen
          </note>
          <note type="speaker">
            Anf. 74 HELÉN PETTERSSON I UMEÅ (s):
          </note>
          <u>
            <seg>
              Fru talman! I december besökte statsministern Kiruna och fick
              där en fråga om den så kallade Ekströmska utredningen om jakt
              och fiske i samverkan. Statsministerns besked i Kiruna var väldigt
              tydligt: Den Ekströmska utredningen skulle gå direkt i papperskorgen.
              En lättnadens suck spred sig genom hela Norrland.
            </seg>
          </u>
          <u>
            <seg>
              Nu har utredningen dykt upp på bordet igen. Det hänvisas till
              de politiska förslagen i utredningen i motionsbetänkande efter
              motionsbetänkande, och debatten kring utredningen har tagit ny
              fart i de norra delarna av Sverige.
            </seg>
          </u>
          <u>
            <seg>
              Det ges dock lite olika besked om var utredningen ligger. Den
              är ju under beredning. Det sägs att man inte ska göra någon politik
              av den. Ändå hänvisar man till de politiska förslagen i beredningens
              slutbetänkande.
            </seg>
          </u>
          <u>
            <seg>
              Min fråga till statsministern är: Ligger den Ekströmska utredningen
              verkligen kvar i papperskorgen? Kan statsministern fortfarande
              garantera att det inte kommer att göras politik av utredningens
              förslag?
            </seg>
          </u>
          <note type="speaker">
            Anf. 75 Statsminister FREDRIK REINFELDT (m):
          </note>
          <u>
            <seg>
              Fru talman! Politiska förslag har en tendens att ha nio till
              arton liv ungefär. Det vill säga, frågor dyker ibland upp eller
              hänvisas till i olika sammanhang. Det kan finnas resonemang i
              utredningar som är lovvärda men som ändå leder till att man tycker
              att den åtgärdsmix som kommer som ett förslag inte är den bästa.
              Något kanske är bra, men mycket fungerar inte.
            </seg>
          </u>
          <u>
            <seg>
              En utgångspunkt var att konstatera att det finns kraftig kritik
              mot utredningen på plats hos dem som lever i norra Sverige. Det
              var därför jag sade att utan den typ av stöd som vi tycker krävs
              kan vi inte se att man fullföljer utredningen. Jag har ingen annan
              uppfattning i dag.
            </seg>
          </u>
          <note type="speaker">
            Anf. 76 ANDRE VICE TALMANNEN:
          </note>
          <u>
            <seg>
              Med detta är dagens frågestund med statsminister Fredrik Reinfeldt
              avslutad. Vi sänder ett varmt tack till statsministern och alla
              deltagare i frågestunden.
            </seg>
          </u>
          <note>
            9 § (forts. från 7 §) Järnvägspolitik och andra järnvägspaketet
            (forts. TU12)
          </note>
          <note type="speaker">
            Anf. 77 STEN NORDIN (m):
          </note>
          <u>
            <seg>
              Fru talman! Jag vill först för ordningens skull yrka bifall till
              förslaget i trafikutskottets betänkande TU12.
            </seg>
          </u>
          <u>
            <seg>
              Vi vet att en effektiv och modern järnvägstrafik är en av de
              avgörande faktorerna för de ambitioner vi har för regionförstoring
              och för en fungerande arbetsmarknad med den grad av rörlighet
              som dagens arbetsliv många gånger förutsätter.
            </seg>
          </u>
          <u>
            <seg>
              Jag måste, fru talman, ändå reagera på hur ledamöterna från vänsterkartellen
              uttrycker sig när man talar om järnvägstrafik. Vi har ju en ganska
              stor enighet kring att järnvägstrafiken är viktig. Men attityden
              är att detta är ett måste. Det känns ungefär lika roligt som vadmalsbyxor
              och foträta skor när ni talar om järnvägstrafiken. Inse i stället
              att detta är modernitet! Detta är i hög grad något som på sina
              egna meriter kan locka till sig resenärer. Det är en bekvämlighet
              att kunna resa till jobbet med tåg, till exempel i Mälardalen,
              Skåne eller var det nu är. Det är en bekvämlighet att kunna ta
              snabbtåg i framtiden genom Europa tåg som går ända upp till 500
              kilometer i timmen.
            </seg>
          </u>
          <u>
            <seg>
              Det ligger en enorm utvecklingskraft och modernitet i detta,
              och jag tycker att det många gånger kommer bort i debatten. Det
              kommer bort i debatten när man ängsligt tillbakablickande drömmer
              sig tillbaka till det gamla SJ-monopolets tid och beskriver detta,
              vilket i alla fall vissa delar av vänsterkartellen gör, som en
              tid av trygghet och väl fungerande järnvägstrafik.
            </seg>
          </u>
          <u>
            <seg>
              Fru talman! Det var väl ändå si och så med den saken. Jag tågpendlade
              själv några år på 80-talet mellan Uppsala och Stockholm och har
              upplevt just detta med bekvämligheten. Det är skönt att tågpendla
              i stället för att köra bil. Man kan läsa. Man kan sova. Man kan
              prata med någon eller vad man nu vill. Men jag har också upplevt
              hur eländigt det kan vara när det inte fungerar. Jag har upplevt
              det gamla monopolets järnvägsvagnar som det snöade in i på vintern,
              och då talar vi inte om 50-talet när jag föddes utan om 80-talet.
            </seg>
          </u>
          <u>
            <seg>
              Fru talman! Jag tycker att det är viktigt att tala just om järnvägen
              som en framtidsprodukt som kan vinna väldigt mycket på sina egna
              meriter.
            </seg>
          </u>
          <u>
            <seg>
              I den transportpolitik som riksdagen har lagt fast understryker
              vi också järnvägstrafikens betydelse för effektivare transporter,
              för vår miljö och för hushållningen med energi. Med tanke på den
              tidigare debatten skulle vi kunna lägga till trafiksäkerheten,
              eftersom den tunga trafiken är inblandad i väldigt många av de
              olyckor som inträffar på något sätt.
            </seg>
          </u>
          <u>
            <seg>
              Vi har fortfarande en lång väg att gå. Trafikutskottet besökte
              Sveriges största hamn för ett tag sedan. Därifrån går mycket gods
              till Stockholm, men fortfarande går 80 procent på väg och bara
              20 procent på järnväg. Det finns alltså mycket att göra.
            </seg>
          </u>
          <u>
            <seg>
              Det är för att nå de här målen som vi måste släppa fram mer av
              effektivitet, mer av modernisering, mer av utveckling. Därför
              är marknadsöppning och konkurrens otroligt viktigt, på detta område
              som på alla andra områden. Tänk om vi skulle ha haft ett enda
              stort statligt IT-bolag. Jag tror inte att det hade blivit mycket
              utveckling inom IT då.
            </seg>
          </u>
          <u>
            <seg>
              Det här är ett arbete som måste ske på Europanivå. Jag håller
              med om att konkurrensen och konkurrensmöjligheterna långsiktigt
              självklart måste vara ömsesidiga. Det är därför som vi jobbar
              med de här frågorna på EU-nivå.
            </seg>
          </u>
          <u>
            <seg>
              Andra järnvägspaketet, som vi nu antar, är ju en viktig del i
              den fortsatta EU-harmoniseringen av järnvägslagstiftningen. Men
              det är betydligt mer som måste göras, såväl inom EU som nationellt
              i Sverige, för att vi ska kunna fortsätta reformera järnvägstrafiken
              och nå marknadsöppningar. Nu handlar det främst om godstrafiken.
            </seg>
          </u>
          <u>
            <seg>
              Det är i högsta grad, fru talman, ett svenskt intresse att godstrafiken
              nu blir en fungerande konkurrensmarknad. Tittar vi till exempel
              på Green Cargos siffror ser vi att vi har mer utgående godstrafik
              från Sverige. Våra företags export ökar snabbare än den nationella
              godstrafiken. Sedan skulle vi vilja att den nationella också ökade.
              Men det är klart att vi när vi ser att vi har en snabbare ökning
              av den utgående godstrafiken också inser att konkurrens och marknadsöppning
              är någonting som vi har att vinna på.
            </seg>
          </u>
          <u>
            <seg>
              Det har hänt mycket på 1015 år. Det har hänt mycket när det gäller
              järnvägstrafiken sedan jag tågpendlade. Vi har i viss mån konkurrens
              även i persontrafiken. Men det är klart att vi känner en otålighet,
              fru talman, över att det går så oändligt snigelaktigt långsamt
              att nå fram till detta. Jag tillhör verkligen inte dem som hyllar
              att tredje järnvägspaketet fastnade i EU, eller mer eller mindre
              avslogs och nu blir föremål för förlikning. Detta är ett bakslag
              för järnvägstrafiken, ingen framgång för den som vill att vi människor
              ska resa mer med järnväg. Detta är viktigt att understryka, fru
              talman.
            </seg>
          </u>
          <u>
            <seg>
              Jag tror att det här arbetet ändå kan bedrivas framgångsrikt.
              Jag har lyssnat på oppositionens invändningar på några av punkterna,
              och jag tänkte kommentera det viktiga redan nu. Det ena har jag
              väl berört inledningsvis. Det är det som jag tyckte att framför
              allt Vänsterpartiet men även Miljöpartiet talade sig rätt varma
              för den gamla monopoltiden. Jag tror som sagt inte att det är
              någon framkomlig väg, tvärtom.
            </seg>
          </u>
          <u>
            <seg>
              Men det fanns också en oro för att regeringen nu släpper på kravet
              på ömsesidighet i en viss del, nämligen när det gäller godstrafiken.
              Nu ska man inte förstora det framgår också av betänkandet vilken
              omfattning det beslutet har, det vill säga hur många länder det
              är som de facto kommer att stänga igen för svenska transportörer.
              Men jag tror att regeringen gör en helt riktig bedömning här,
              att vi har att vinna på ökad konkurrens inom godstrafiken.
            </seg>
          </u>
          <u>
            <seg>
              Då har vi också att vinna på att våga vara föregångare och visa
              andra länder. Vi behöver ju visa flera av de stora europeiska
              nationerna hur vi som litet land kan gå före och hur vi som litet
              land kan se att vi har att vinna på konkurrensen. Man kanske inte
              i Tyskland och Frankrike skulle behöva vara så förtvivlat ängsliga
              för den konkurrens som de i vissa delar lever på. De ska till
              exempel vara glada för att vi inte sätter ut statliga företag
              som ska bygga järnvägsvagnarna och loken utan att vi faktiskt
              handlar upp dessa på en konkurrensutsatt marknad. Den här argumentationen,
              fru talman, måste föras vidare inom den europeiska gemenskapen.
            </seg>
          </u>
          <u>
            <seg>
              Det är med glädje som vi tar ytterligare ett steg, men det är
              med otålighet som jag tillsammans med många motionärer från allmänna
              motionstiden, vars motioner vi behandlar här, konstaterar att
              det finns väldigt mycket mer av avreglering som måste göras. Utskottet
              och regeringen är helt överens om att det här arbetet ska gå vidare
              i enlighet med vad många av motionärerna också yrkar på.
            </seg>
          </u>
          <u>
            <seg>
              Därmed, fru talman, yrkar jag alltså bifall till förslagen i
              trafikutskottets betänkande.
            </seg>
          </u>
          <note type="speaker">
            Anf. 78 CHRISTINA AXELSSON (s) replik:
          </note>
          <u>
            <seg>
              Fru talman! Det är intressant att höra hur Sten Nordin jämför
              att åka tåg med att ha fotriktiga skor. Jag ska säga att jag tycker
              om både att ha fotriktiga skor och att åka tåg. Det gör jag också
              dagligen. Det är bekvämt.
            </seg>
          </u>
          <u>
            <seg>
              Men nu pratade vi om andra järnvägspaketet som framför allt handlar
              om gods. Då säger Sten Nordin att det är därför vi jobbar med
              ömsesidigheten på EU-nivå. Det var ju det jag frågade om. Hur
              gör man då för de speditörer och befraktare som vi nu öppnar för?
            </seg>
          </u>
          <u>
            <seg>
              De auktoriserade företagen säger direktivet att vi ska öppna
              för. Det är helt klart. Det är jag också för. Men hur blir det
              för de andra? Det står också i vårt betänkande att det endast
              är ett mycket begränsat antal länder som vid sidan av Sverige
              har infört sådana bestämmelser i sin lagstiftning. Vi fick höra
              när vi fick det här redovisat i utskottet att det var bara ett
              par stycken.
            </seg>
          </u>
          <u>
            <seg>
              Då undrar jag fortfarande, Sten Nordin: Är det inte bättre att
              vi håller kvar vår ömsesidighet? Då kommer ju de andra naturligtvis
              att vilja ha det. Då kommer de att öppna för sig. Är det inte
              på så sätt vi kan få en ökad konkurrens i hela EU? Det måste väl
              vara lika bra för Frankrike att ha en ökad konkurrens som det
              är för Sverige. Dessutom tror jag att de åker mer tåg i Frankrike.
            </seg>
          </u>
          <note type="speaker">
            Anf. 79 STEN NORDIN (m) replik:
          </note>
          <u>
            <seg>
              Fru talman! Jag tror att Christina Axelsson och jag tillsammans
              måste övertyga andra länder i Europa om att öppna för konkurrens.
              Där har vi ett gemensamt uppdrag i EU-parlamentet. Det är glädjande,
              fru talman, att vi ändå en bra bit på väg har en samsyn med Socialdemokraterna
              när det gäller behovet av marknadsöppning. Sedan har ni en ängslighet
              när det gäller att pröva om Sverige ensidigt ska göra en marknadsöppning
              för godstrafiken och inte ställa ömsesidighetens krav.
            </seg>
          </u>
          <u>
            <seg>
              Men jag tror, som jag sade i mitt huvudanförande, att vi som
              ett litet land ska våga gå före här. Vi är ett litet land som
              i hög grad är beroende av en väl fungerande godstrafik. Mycket
              av trafiken går ut från Sverige och därför är vi också beroende
              av att vi har en väl fungerande konkurrens, att järnvägen moderniseras
              så att det blir en reell konkurrens mot vägtrafiken.
            </seg>
          </u>
          <u>
            <seg>
              Jag tror att vi gör helt rätt när vi, som regeringen nu föreslår,
              prövar att gå före. Men det är klart, fru talman, att detta måste
              ske samtidigt som man noga följer hur utvecklingen går. Den här
              diskussionen är ju inte avslutad i EU-parlamentet. Vi har tredje
              järnvägspaketet. Jag är i dag inte beredd att säga att vi ensidigt
              skulle avreglera persontrafiken, även om man många gånger, det
              tror jag Christina Axelsson skulle kunna hålla med mig om, är
              frestad när det inte fungerar. Men här gäller det att vi kan få
              de stora länderna att förstå att konkurrens måste införas även
              på detta område, på samma sätt som gäller väldigt många andra
              områden. Jag tror på den svenska linjen att vara föregångare.
            </seg>
          </u>
          <note type="speaker">
            Anf. 80 CHRISTINA AXELSSON (s) replik:
          </note>
          <u>
            <seg>
              Fru talman! Uppriktigt sagt, Sten Nordin, tror inte jag att du
              har läst det här ordentligt. Vi öppnar, ja, det gör vi ju i och
              med andra järnvägsdirektivet om du har läst direktivet. Det är
              för dem som inte är auktoriserade, alltså de som inte har fått
              den här A- eller B-licensen, som vi har möjlighet att fortfarande
              ha en ömsesidighetsprincip, och det är klart att de inte är så
              många.
            </seg>
          </u>
          <u>
            <seg>
              Men då undrar jag så här: Varför ska vi öppna för dem? Varför
              inte ta det lite piano, som jag sade att vi brukar säga, i alla
              fall i Huddinge där jag bor? Vi avvaktar tills vi har öppnat den
              här cabotagemöjligheten för de andra företagen och ser hur det
              fungerar innan vi släpper möjligheten för de andra. Det är på
              så sätt och för dem vi faktiskt har möjligheter, och det säger
              också regeringen i sin proposition. Där har vi regeringen med
              oss. Varför ska vi öppna för dem också? Jag förstår inte. Ökar
              konkurrensen i Sverige därför att vi gör så? Varför ska vi inte
              försöka få ökad konkurrens i de andra länderna och sätta press
              på dem genom att vi har kvar vår ömsesidighet? Det är ungefär
              som att ha fotriktiga skor: Det känns skönt.
            </seg>
          </u>
          <note type="speaker">
            Anf. 81 STEN NORDIN (m) replik:
          </note>
          <u>
            <seg>
              Fru talman! Det är skönt med sköna skor. Sköna skor innebär här
              att våga gå före.
            </seg>
          </u>
          <u>
            <seg>
              Jag har läst detta lika bra som någon annan, Christina Axelsson.
              Det här handlar om en bedömning av vad som gynnar konkurrensen.
              Jag tycker inte riktigt, fru talman, att Christina Axelsson har
              utvecklat vad målet är. Målet är en ökad konkurrens. Vi kan här
              luta oss mot att det finns flera remissinstanser som också har
              sagt detta. Bland annat har Sika efterfrågat en motivering om
              varför man inte föreslår att ömsesidighetsklausulen avskaffas
              även för organisatörer av trafik. Man måste hålla före vad som
              är huvudmålsättningen. Huvudmålsättningen är att öppna för konkurrens
              därför att vi vill få en ökad modern och effektiv godstrafik.
              Där tycker jag att regeringen har gjort rätt bedömning.
            </seg>
          </u>
          <note type="speaker">
            Anf. 82 PETER PEDERSEN (v) replik:
          </note>
          <u>
            <seg>
              Fru talman! Man upphör aldrig att förvånas när man diskuterar
              trafikpolitiska frågor. Vid något tidigare tillfälle fick man
              för sig att det var den borgerliga kanten som hårdast, mest envetet
              och långsiktigt hade drivit frågan om att införa trängselskatter
              i Stockholm. Så var det inte. Däremot har ni kommit till insikt
              om att det kan vara en klok åtgärd.
            </seg>
          </u>
          <u>
            <seg>
              Jag blir lika häpen nu när jag lyssnar på Sten Nordin. Det låter
              som att det är Moderata samlingspartiet som är mest progressivt
              och håller järnvägstrafiken högst av alla. Det är en skrattretande
              historieskrivning.
            </seg>
          </u>
          <u>
            <seg>
              Jag törs säga att bland de motioner som finns på området är det
              Vänsterpartiet och Miljöpartiet som absolut tydligast framhåller
              järnvägens lov vad gäller framtida transporter av gods- och persontrafik.
            </seg>
          </u>
          <u>
            <seg>
              Om det Sten Nordin säger stämmer är det märkligt och det har
              vi debatterat tidigare att man i framtiden skär ned på järnvägsinvesterarnas
              andel av infrastruktursatsningen jämfört med vägsatsningarna om
              man nu tror att detta är framtidens melodi. Uppenbarligen tycker
              inte de som har skrivit budgeten så, utan de vill i huvudsak satsa
              på mer väg.
            </seg>
          </u>
          <u>
            <seg>
              Vad gäller persontrafiken vilket också framgår av betänkandet
              har SJ fortfarande ensamrätt på en betydande del av järnvägsnätet.
              Vi har då sagt i vår reservation 1 att vi tycker att det i grunden
              är bra att man upprätthåller detta men att det också ska ställas
              krav. Det går inte att bara ha ett monopol ensamrätt utan då måste
              man ställa krav på trafikering. Om inte det fullföljs är det rimligt
              att släppa in andra aktörer på den scenen.
            </seg>
          </u>
          <u>
            <seg>
              Ni förespråkar ofta i samband med konkurrensutsättning och avreglering
              att konkurrensen ska ske på ett och samma spår. Jag har aldrig
              förstått hur man kan få mer plats in till Stockholms central,
              oavsett om det är 1, 14 eller 20 operatörer. Spårbristen är lika
              påtaglig ändå. Det är det stora problemet.
            </seg>
          </u>
          <note type="speaker">
            Anf. 83 STEN NORDIN (m) replik:
          </note>
          <u>
            <seg>
              Fru talman! Det råder en stark enighet inom hela alliansen om
              att vi ska satsa på en modern järnvägstrafik. Jag själv och många
              av mina kamrater har varit involverade i lokal politik. Man ser
              den intima kopplingen mellan att planera nya bostadsområden och
              modern kollektivtrafik många gånger spårbunden.
            </seg>
          </u>
          <u>
            <seg>
              Detta står inte i motsats till att vi även behöver satsa på vägarna,
              fru talman. Denna kammare är belägen i Stockholm. Här tror jag
              att 40 procent av kollektivtrafiken går på väg, men i landet som
              helhet går 80 procent av kollektivtrafiken på väg. Även för kollektivtrafikens
              skull behöver vi vägar. Jag kan inte heller se att vi ska peka
              finger åt dem som behöver använda sin bil för att klara sitt dagliga
              liv och sin arbetssituation.
            </seg>
          </u>
          <u>
            <seg>
              Detta står inte i kontrast till eller i motsats till behovet
              av att satsa på järnväg. Alliansregeringen har visat detta senast
              i vårbudgeten. Ökningen på 125 miljoner gick just till Banverket
              för underhållsåtgärder. Vi för många diskussioner om behovet av
              underhåll. Jag ser att Vänsterpartiet har tagit upp den frågan
              i en reservation. Det är definitivt inriktningen på vårt arbete.
            </seg>
          </u>
          <u>
            <seg>
              Varken Moderata samlingspartiet eller något annat alliansparti
              tycker att man ska ställa järnväg och biltrafik mot varandra.
              Tvärtom ska järnvägen utvecklas så att den blir konkurrenskraftig.
              Vår tro är inte i första hand att detta sker med hjälp av monopolpolitik.
              Däremot behövs ett inslag från politiken för att säkerställa järnvägstrafik
              i hela landet.
            </seg>
          </u>
          <note type="speaker">
            Anf. 84 PETER PEDERSEN (v) replik:
          </note>
          <u>
            <seg>
              Fru talman! Jag hade inte tänkt att ta den långa drapan om vem
              som är mest järnvägskramare. Men jag måste ändå konstatera att
              det framgår av motionerna vilka som lyfter fram frågorna. Även
              i fråga om budgetsiffror är de 125 miljoner som Sten Nordin pratar
              om en liten del jämfört med de massiva järnvägssatsningar som
              föreslås från Vänsterns och Miljöpartiets sida. Vi pratar om allt
              från underhåll av de nedläggningshotade banorna till stora satsningar
              fram till 2015 på ett ökat banunderhåll. Vi borde vara överens
              om att om vi inte har en fungerande spårtrafik med tillräckligt
              antal spår hjälper det inte att hävda att det behövs fler operatörer
              och mer konkurrens.
            </seg>
          </u>
          <u>
            <seg>
              Vi har träffat ordföranden i SJ AB. Jag tycket att det då tydligt
              framkom att det finns klara farhågor hos SJ, och det är problem
              med att säga att det finns vissa marknadsöppningar och att tillåta
              vissa länsdelar att köra trafik själv. Vart ska då trafiken som
              ska gå interregionalt ta vägen? Det är konkurrens om samma spår.
              Vi föreslår då att man i stället bör samarbeta mellan länstrafikhuvudmännen,
              SJ AB och alla operatörer. Den enskilde resenären ska inte vid
              en tågförsening behöva bry sig om ifall det är SJ:s eller Banverkets
              fel eller om det är Jernhusen som har stängt dörren så att man
              inte kommer in på stationen. Det ska gå att ringa till en person
              eller ett telefonnummer och få ett klart besked om vad som är
              problemet så att det går att vidta kloka åtgärder för att ta sig
              fram.
            </seg>
          </u>
          <u>
            <seg>
              Jag har räknat ut att jag tågpendlar ungefär 50 mil i veckan.
              Det är utmärkt service, och det går att jobba på tåget. Jag är
              inte ute efter att kritisera järnvägstrafiken, men jag tror att
              den kan bli ännu bättre. Vi gör järnvägspolitiken och järnvägsresenären
              den största tjänsten genom att bygga ut spårkapacitet inte minst
              i Stockholm. Det ska dessutom vara med nationella medel, tycker
              vi i Vänsterpartiet.
            </seg>
          </u>
          <note type="speaker">
            Anf. 85 STEN NORDIN (m) replik:
          </note>
          <u>
            <seg>
              Fru talman! Peter Pedersen är framför allt monopolkramare. Jag
              tror inte att det är en framgångens väg. Varför började en gång
              det så djupt rotade statliga järnvägsmonopolet att vittra sönder?
              Jo, därför att det fanns en så förödande kritik mot det, det fungerade
              inte och hängde inte med i utvecklingen.
            </seg>
          </u>
          <u>
            <seg>
              Vi kan nu se att det på europeisk nivå ändå sker rätt revolutionerande
              tekniska framsteg när det gäller järnvägen. Det vi för kanske
              tio år sedan trodde var fantasier och science fiction med snabbgående
              tåg kan nu ta upp konkurrensen med flyget på ett verkningsfullt
              sätt. Även i det nära perspektivet regionförstoring och arbetspendling
              är järnvägen konkurrenskraftig. Jag tror definitivt att vi måste
              släppa in fler operatörer som kan ha nya idéer, vill genomföra
              en teknisk utveckling, är lyhörda mot kunderna och så vidare.
            </seg>
          </u>
          <u>
            <seg>
              Det handlar inte om kunderna. Kunderna vänder sig väl lämpligen
              till sin operatör. De ska inte behöva ringa till Banverket, Peter
              Pedersen eller Sten Nordin när de får problem. De ska vända sig
              till sin operatör. Det ska självklart räcka. Det är för kundernas
              skull som vi vill göra hela förändringen av lagstiftningen och
              framför allt se till att vi på europeisk nivå kan få en fungerande
              konkurrenssituation.
            </seg>
          </u>
          <note>
            Överläggningen var härmed avslutad.
          </note>
          <note>
            10 § En framtida havspolitik för EU
          </note>
          <note>
            Föredrogs
          </note>
          <note type="speaker">
            Anf. 86 SVEN BERGSTRÖM (c):
          </note>
          <u>
            <seg>
              Fru talman! Då går vi alltså över till att diskutera ett utlåtande
              från trafikutskottet om en så kallad grönbok från EU-kommissionen
              om En framtida havspolitik för EU .
            </seg>
          </u>
          <u>
            <seg>
              Den uppmärksamme lyssnaren lägger märke till att det inte är
              ett betänkande utan ett utlåtande. Det är en liten nyhet i riksdagsarbetet
              och illustrerar riksdagens ökade engagemang i EU-frågor, där vi
              lägger oss i och har synpunkter på angelägna saker.
            </seg>
          </u>
          <u>
            <seg>
              En grönbok är ett dokument som Europeiska kommissionen offentliggör
              för att stimulera till diskussion i en särskild fråga. Genom en
              grönbok uppmanas berörda medlemsländer, organisationer och enskilda
              att delta i samråd och debatt om förslagen i grönboken. Ibland
              ligger den sedan till grund för förslag till lagstiftning som
              sedan presenteras i det som kallas vitbok.
            </seg>
          </u>
          <u>
            <seg>
              Tågordningen för den vidare behandlingen av denna grönbok om
              havspolitiken är att EU-kommissionen till den 30 juli vill ha
              in synpunkter, och kommissionen kommer därefter i höst att utarbeta
              ett meddelande med förslag för framtiden på havsmiljöområdet.
            </seg>
          </u>
          <u>
            <seg>
              Grönboken handlar om en europeisk vision för haven och oceanerna
              och kom ut i början av juni förra året. I grönboken presenteras
              tankar om en samordnad, gemensam havspolitik för EU. Hittills
              har de olika politikområden som påverkar EU:s havsområden utvecklats
              oberoende av varandra, utan hänsyn till hur helheten påverkas.
              Denna fragmentering kan leda till målkonflikter, med i vissa fall
              negativa konsekvenser för havsmiljön eller havsanknutna näringar.
              Samtidigt finns en ständigt ökande efterfrågan på verksamheter
              i anslutning till EU:s hav och havsområden.
            </seg>
          </u>
          <u>
            <seg>
              Utskottet framhåller i utlåtandet sin positiva grundsyn när det
              gäller en för EU gemensam havspolitik såsom en utgångspunkt för
              en europeisk utveckling och för bevarande och förbättring av den
              marina miljön. För att en sådan gemensam politik ska vinna det
              förtroende den förtjänar är det nödvändigt att den enbart är grundad
              på åtgärder som ger mervärde för såväl medlemsstaterna som olika
              aktörer och att detta mervärde tydliggörs.
            </seg>
          </u>
          <u>
            <seg>
              Havet och havsmiljön är ett bra exempel på att EU bör kraftsamla
              kring det som verkligen är gränsöverskridande i enlighet med ett
              smalare men vassare EU. Detta sagt inte minst med tanke på den
              diskussion som vi i trafikutskottet hade på förmiddagen om EU:s
              klåfingrighet. När vi i Sverige i politisk enighet vill reformera
              och förbättra regelverket om fordon och släpvagnsvikter är EU
              där och lägger hinder i vägen. Med ett sådant uppträdande från
              EU behövs ingen organiserad motståndsrörelse mot EU i Sverige
              detta sagt inom parentes.
            </seg>
          </u>
          <u>
            <seg>
              Utskottet anser att det huvudsakliga mervärdet med en gemensam
              havspolitik framför allt ligger i möjligheten att åstadkomma synergieffekter
              mellan de olika politikområdena. Samtidigt uttrycker utskottet
              sin bestämda uppfattning att en gemensam havspolitik inte bör
              tillåtas leda till nya, omfattande regleringssystem. Inriktningen
              måste vara effektiviseringar, förenklingar och konsolidering av
              redan existerande regelverk som bedöms nödvändiga.
            </seg>
          </u>
          <u>
            <seg>
              Slutligen, fru talman: Det är ett enigt utskott som står bakom
              utlåtandet.
            </seg>
          </u>
          <note type="speaker">
            Anf. 87 CHRISTINA AXELSSON (s):
          </note>
          <u>
            <seg>
              Fru talman! Vi flyttar oss nu från järnvägen ut till sjöss för
              att diskutera EU:s grönbok En framtida havspolitik för EU . Glädjande
              nog är det inga meningsskiljaktigheter i detta utlåtande från
              trafikutskottet. Det är ett enigt utskott som står bakom. Och
              just att vi är eniga ökar tyngden av detta utlåtande. Den borgerliga
              regeringen kan alltså inte slingra sig ifrån vad riksdagen snart
              kommer att klubba när den ska formulera den svenska ståndpunkten
              inför vidare diskussioner inom ramen för Sveriges EU-arbete och
              det vidare arbetet med EU:s grönbok.
            </seg>
          </u>
          <u>
            <seg>
              Fru talman! Jag sitter, som det heter, i det svenska parlamentet.
              Det är ett av de finaste uppdrag en person kan få, och jag känner
              mig mycket hedrad av det. Jag har ambitioner att göra mitt allra
              bästa, men då krävs det också att jag kan ta del av det jag ska
              ha åsikter om och att jag får bra underlag för det jag ska fatta
              beslut om. Därför är det viktigt att de underlag vi får är begripliga.
            </seg>
          </u>
          <u>
            <seg>
              Många tycker nog att regeringens propositioner och våra betänkanden
              kan vara svåra att förstå. Efter tolv år i riksdagen har jag vant
              mig. Men jag har ännu inte vant mig vid att läsa EU-handlingar
              på engelska, franska eller tyska. Det minsta man kan begära som
              svensk parlamentariker är att få handlingar på svenska. Jag tror
              att alla som sitter här och alla som hör detta håller med om det.
            </seg>
          </u>
          <u>
            <seg>
              Men EU-kommissionen har infört nya regler för översättningar,
              och riktigt vilka regler som gäller för vad som ska översättas
              eller inte och hur det som är sagt ska tolkas är ännu oklart.
              Klart är i alla fall att om vi i Sveriges riksdag ska kunna arbeta
              med grön- och vitböcker, som det var sagt när vi pratade om Riksdagen
              i en ny tid , som propositionen hette, ska de vara översatta till
              alla EU:s officiella språk.
            </seg>
          </u>
          <u>
            <seg>
              Det slog vi också fast på det senaste Cosacmötet i Berlin för
              drygt en vecka sedan. Cosac består av sex personer från varje
              medlemslands EU-nämnd. Jag hoppas verkligen att den svenska regeringen
              fortsätter att kräva svenska översättningar så att vi kan arbeta
              med EU-frågorna både här i riksdagen och ute i samhället. Vi förlorade
              nio månader på att kommissionen inte kom med någon översättning
              hur många ideella organisationer har inte missat att ta del av
              denna viktiga grönbok på grund av språket?
            </seg>
          </u>
          <u>
            <seg>
              Fru talman! Grönboken ska ses som ett första utkast till en gemensam
              havspolitik, och här finns många olika förslag och områden. Från
              vår sida tycker vi att det är bra att lyfta upp frågorna för en
              fortsatt diskussion om havet ur både miljö- och tillväxtsynpunkt,
              men innan vi beslutar om att börja detaljreglera havspolitiken
              måste vi se att det finns ett mervärde, att det vi ska besluta
              om också gynnar oss tillsammans.
            </seg>
          </u>
          <u>
            <seg>
              Vi socialdemokrater tycker att konkurrensfrågor är viktiga att
              diskutera. Vi ska inte ha någon osjyst konkurrens. En konkurrensnackdel
              som vi har i de nordliga länderna är is på vintern, vårt klimat
              i alla fall än så länge. Men isen behöver brytas för att fartyg
              ska nå våra hamnar, och det kostar. Det är en konkurrensnackdel
              som bör beaktas i det fortsatta arbetet.
            </seg>
          </u>
          <u>
            <seg>
              Det får inte heller vara så att sjöfartsnäringens jakt på lägsta
              möjliga kostnader äventyrar sjösäkerheten. Vi vill i stället satsa
              mer på möjligheten att öka miljöstandarden på fartyg och arbeta
              för begrepp som clean ship . Det betyder rent skepp, men på flera
              sätt. Det som jag anser är viktigt, förutom en god standard på
              fartygen, är att besättningen har hög kompetens som är tydliggjord
              samt att det finns en rening för ballastvattnet som tar bort organismer
              som annars kan sprida främmande arter i våra vatten.
            </seg>
          </u>
          <u>
            <seg>
              Fru talman! Vatten är vårt viktigaste livsmedel likväl som ett
              bra transportmedel. Då måste vi göra allt vi kan för att hålla
              vattnet rent. Det är fortfarande samma vatten som när vår jord
              bildades vattnet ombildas bara: från is till vatten som ångar
              upp i luften, bildar moln, regnar ned, blir till vatten etcetera.
              Vi måste göra allt vi kan för att inte förorena mer vatten, nu
              när vi vet och kan så mycket om vad som påverkar.
            </seg>
          </u>
          <u>
            <seg>
              Därför har vi från utskottet lyft upp flera viktiga delar och
              också tryckt på att det är viktigt att EU samarbetar här, inte
              minst för att det är samma vatten vi talar om. Vi måste därför
              vara noga med att bygga ut avlopp och hålla dem vid god standard.
              Vi måste rena dagvatten även i inlandet, för det kommer ut någonstans
              vid någons kust och i något hav. Det är, som sagt var, samma vatten.
            </seg>
          </u>
          <u>
            <seg>
              Här har Sverige arbetat mycket, och vi har många miljötekniska
              produkter som vi kan hjälpa andra medlemsländer att installera,
              ja, en exportnisch.
            </seg>
          </u>
          <u>
            <seg>
              Viktigt är också att trycka på att alla hamnar ska kunna ta emot
              båtars avfall, av alla de slag, så att fartygen inte släpper ut
              det och förorenar vattnet.
            </seg>
          </u>
          <u>
            <seg>
              Jag vill också poängtera PSSA-klassningen av Östersjön och arbetet
              med att ytterligare strama upp sjösäkerheten, inte minst med tanke
              på den ökade trafik som Rysslands oljehamn i Finska viken kommer
              att medföra.
            </seg>
          </u>
          <u>
            <seg>
              Fru talman! Med detta får jag yrka på att vi godkänner utlåtandet.
            </seg>
          </u>
          <u>
            <seg>
              Samtidigt vill jag uppmana till debatt om och engagemang i de
              viktiga frågorna om havet havet som resurs för energiframställning
              och miljövänliga transporter, havet som njutning för själen bara
              genom att sitta och lyssna och se på det, kanske ta sig ett dopp
              eller segla, och inte minst havet som vatten, vårt allra viktigaste
              livsmedel.
            </seg>
          </u>
          <note type="speaker">
            Anf. 88 LISBETH GRÖNFELDT BERGMAN (m):
          </note>
          <u>
            <seg>
              Fru talman! Varför kallar vi vår planet jorden när det är uppenbart
              att den borde heta havet? Med detta citat av Arthur Clarke inleds
              EU-kommissionens grönbok om EU:s framtida havspolitik, och det
              väcker till eftertanke.
            </seg>
          </u>
          <u>
            <seg>
              Vad vi ska göra med grönboken här i dag är att redovisa trafikutskottets
              ställningstagande. Jag säger redovisa eftersom det väl inte blir
              någon debatt i ordets egentliga mening här i alla fall, men jag
              är glad att höra Christina Axelsson säga att hon hoppas att det
              blir mer debatt i de här frågorna också utanför den här salen.
            </seg>
          </u>
          <u>
            <seg>
              Utskottet har varit enigt om utlåtandet. Det är i sig glädjande
              och tyder på en betydande samsyn om betydelse av ett bevarande
              och en förbättring av den marina miljön men också att det är bra
              med en debatt om en för EU gemensam havspolitik. Men det betyder
              inte att allt i grönboken är av sådan karaktär att vi har anammat
              det rakt av.
            </seg>
          </u>
          <u>
            <seg>
              Jag vill här ta upp några positiva synpunkter som vi har ansett
              viktigast att framföra men vill också redovisa negativa, kritiska
              synpunkter på grönbokens propåer och inriktning.
            </seg>
          </u>
          <u>
            <seg>
              Som Sven Bergström sade i inledningen är det grundläggande för
              ett positivt ställningstagande till en gemensam EU-politik att
              det ska ge ett mervärde för medlemsstaterna och för olika aktörer
              och att man tydliggör detta mervärde. Vi ska vara klara över att
              prioriteringar och önskemål när det gäller havsrelaterad politik
              är högst olika i olika delar av Europa. I vissa delar är fokus
              på illegal invandring, i andra turismutveckling, i ytterligare
              andra fiske och här hos oss nordbor väldigt ofta miljöpåverkan,
              klimat och sjösäkerhet.
            </seg>
          </u>
          <u>
            <seg>
              Det huvudsakliga mervärdet med en gemensam havspolitik ligger
              framför allt i möjligheten att åstadkomma en positiv samverkan
              mellan de olika regleringar och strategier som i dag påverkar
              EU:s havsområden. Därför bör en gemensam havspolitik inte primärt
              leda till nya omfattande regleringssystem utan till effektivisering,
              förenkling och noggrann prövning av förslag till nya regler.
            </seg>
          </u>
          <u>
            <seg>
              Sjöfarten är av stor betydelse som katalysator för andra sektorer
              som varvsindustrin och en mängd olika havsrelaterade tjänstesektorer.
            </seg>
          </u>
          <u>
            <seg>
              Sjöfartsnäringen är viktig för Sverige, och näringslivets tillväxt
              är beroende av sjöfartens tillväxt. Företagen i Sverige har dock
              mycket högre kostnader för transporter till och från de stora
              marknaderna än EU-genomsnittet. Därför, fru talman, är en kostnadseffektiv
              hamn- och sjöfartsnäring A och O för oss.
            </seg>
          </u>
          <u>
            <seg>
              Konkurrensneutralitet är grundläggande för en ekonomiskt och
              samhällsekonomiskt sund utveckling av sjöfartsnäringen. Det är
              särskilt viktigt med konkurrensneutralitet mellan EU:s länder.
              Det innebär att eventuella statsstöd, skattemässiga regler och
              liknande inte bör få tillåtas snedvrida konkurrensen mellan EU:s
              medlemsländer. Först när vi har ett konkurrensneutralt regelverk
              för transporter och sjösäkerhet och en miljölagstiftning på plats
              kan sjöfartens fulla potential utnyttjas.
            </seg>
          </u>
          <u>
            <seg>
              Tydliga riktlinjer behövs också för den offentliga finansieringen
              av hamninfrastrukturen i syfte att undvika snedvridning av konkurrensen
              mellan EU:s hamnar men också för att så bra som möjligt utnyttja
              hamnkapaciteten.
            </seg>
          </u>
          <u>
            <seg>
              Gemensamma regler för sjöfarten på EU-nivå är självfallet angeläget.
              Men vi måste också komma ihåg att sjöfarten är av internationell
              karaktär och att det då i många fall krävs reglering på internationell
              nivå.
            </seg>
          </u>
          <u>
            <seg>
              När det gäller sjösäkerheten vill jag upprepa det jag sade i
              den tidigare debatten här i kammaren om den svenska sjöfarten:
              Det är angeläget att Sverige verkar för en vidareutveckling av
              IMO:s regelverk så att det omfattar alla komponenter när det gäller
              sjöfarten. Det handlar om interaktion mellan infrastruktur, fartyg
              och bemanning och dessutom om att genom IMO söka få till stånd
              ett förbud mot bekvämlighetsflaggade fartygs tillträde till vatten
              och hamnar i Östersjön som ett första steg. Det arbete som pågår
              inom EU med ökade säkerhetskrav bör snabbas upp och skärpas.
            </seg>
          </u>
          <u>
            <seg>
              När det gäller sjöfartens miljöpåverkan menar vi att sjöfarten
              visserligen är ett jämförelsevis hyfsat miljövänligt transportslag,
              men den utgör alltjämt en betydande källa till föroreningar i
              havsmiljön. Vi har frivilliga system för miljödifferentierade
              avgifter som tillämpas av flertalet svenska hamnar. Det ger ekonomiska
              incitament för rederierna att använda bunkerolja med låg svavelhalt
              och att rena utsläpp från kväveoxider.
            </seg>
          </u>
          <u>
            <seg>
              Överflyttningen av godstransporter från väg till järnväg till
              och från hamnar och fortsatt utbyggnad av landansluten el för
              att fartyg inte ska behöva använda bunkerolja eller annat fossilt
              bränsle för strömmen när de ligger vid kaj är åtgärder som är
              jättebra. Men det visar också på att det finns behov av att utveckla
              ytterligare styrmedel för att minska sjöfartens negativa miljöpåverkan,
              till exempel genom ett system med handel med utsläppsrätter även
              för sjöfarten liksom i vissa fall också offentliga investeringsbidrag
              för bland annat logistikcentrum och system för elanslutning.
            </seg>
          </u>
          <u>
            <seg>
              För EU:s berörda institutioner bör det vara en uppgift att skapa
              förutsättningar för att sjöfarten ska garanteras tillgång till
              bunkerolja med låg halt av svaveloxider. Det är det som det i
              dag är svårt att få tag i.
            </seg>
          </u>
          <u>
            <seg>
              Regionala riskanalyser bör utvecklas för att man på ett effektivt
              sätt ska kunna bedöma effekter av ökad frekvens av stormar, högt
              vattenstånd och så vidare. Ett gemensamt system på detta område
              skulle kunna vara användbart för att se hur risk- och sårbarhetsutsatta
              de olika EU-länderna är. Man skulle kunna göra gemensamma analyser
              av sårbarhet och risker, identifiera områden och möjliggöra förebyggande
              säkerhetsarbete. För att få en förbättrad kunskap om klimatförändringar,
              bland annat ökad snö- och issmältning med högre havsnivåer som
              följd, bör man prioritera en gemensam forskning på området.
            </seg>
          </u>
          <u>
            <seg>
              När det gäller vattenmiljön menar vi att det i grönboken inte
              i tillräckligt hög grad har klargjorts att vattnet som rinner
              ut i haven måste vara rent Christina Axelsson nämnde detta med
              vattnet från alla håll och kanter och det gäller vatten från avlopp
              och det gäller vid naturlig avrinning. En tidsgräns måste fastställas
              för när medlemsländerna fullt ut måste ha en fullgod avloppsrening,
              men det måste även finnas krav på planering av underhåll.
            </seg>
          </u>
          <u>
            <seg>
              Haven är vårt gemensamma ansvar och vår gemensamma resurs. Därför
              måste EU på detta område agera kraftfullt gentemot berörda medlemsländer
              för att förbättra vattenkvaliteten. Ingen av oss tycker väl att
              kemikalier ska kunna komma ut i vattenledningssystem. Men om det
              ändå sker måste systemet kunna ta hand om det och rena vattnet
              effektivt. EU-baserade forsknings- och utvecklingsprogram bör
              därför inriktas på att söka lösningar även på den typen av reningsproblem.
            </seg>
          </u>
          <u>
            <seg>
              Skogs- och jordbruket i EU:s medlemsländer är en stor källa till
              föroreningar av haven. Det vet vi, för i Östersjön är övergödningen
              och därmed näringsläckaget det enskilt största hotet. Tillförseln
              av kväve och fosfor måste minska radikalt. Vi menar att vid översynen
              av EU:s jordbrukspolitik bör man ge ökade möjligheter till ekonomisk
              medfinansiering för upprättande av våtmarker.
            </seg>
          </u>
          <u>
            <seg>
              Så långt är det rätt positiva bedömningar av grönbokens förslag.
              Nu går jag över till områden där vi är kritiska.
            </seg>
          </u>
          <u>
            <seg>
              När det gäller fysisk planering är det självfallet mycket viktigt
              att Europas kustområden inte överbelastas av verksamheter, något
              som det är stor risk för i bland annat expansiva turistområden.
              Men en gemenskapslagstiftning ger troligen inget mervärde i förhållande
              till en nationell lagstiftning med komplement av miljökrav på
              EU-nivå.
            </seg>
          </u>
          <u>
            <seg>
              Inte heller lagstiftning avseende strandskydd och bebyggelse
              i kustnära områden bör ingå i en gemensam havspolitik.
            </seg>
          </u>
          <u>
            <seg>
              Fru talman! Det ska inte heller, vare sig inom ramen för havspolitiken
              eller på annat sätt, finnas en för EU gemensam turismpolitik.
              De totalt olika förutsättningarna för turism i till exempel norra
              Sverige eller Finland och Cypern och den grekiska arkipelagen
              är så uppenbara att detta inte kan lyda under ett gemensamt regelverk.
            </seg>
          </u>
          <u>
            <seg>
              Kustbevakningen är ett viktigt instrument i skydd av hav och
              befolkning. Den har många olika syften och prioriteringar avseende
              syften i olika delar av Europa. Därför bör en gemenskapsbaserad
              kustbevakning inte inrättas. Däremot kan och bör samordning och
              samverkan mellan nationella myndigheter utökas och utvecklas och
              gränsöverskridande samarbete bör uppmuntras.
            </seg>
          </u>
          <u>
            <seg>
              Till sist är det naturligtvis angeläget att EU:s roll gentemot
              omvärlden stärks. Det är visserligen viktigt att EU talar med
              en röst, men när det gäller kompetensfördelning mellan medlemsländerna
              och kommissionen måste den vara tydlig, och uppgifter som bäst
              sköts på nationell nivå ska förbli nationell kompetens. Enbart
              frågor där vi endast kan nå goda eller fullgoda resultat genom
              lagstiftning på EU-nivå bör flyttas dit.
            </seg>
          </u>
          <u>
            <seg>
              Av denna anledning anser vi i trafikutskottet att Sverige bör
              motsätta sig att gemenskapen ges medlemskap i IMO och ersätter
              EU:s medlemsländer som parter. Vi menar att det är av största
              vikt att Sverige även i framtiden kan driva ett aktivt påverkansarbete
              för att främja och påskynda en trafiksäker och miljövänlig sjöfart.
              Det är vi dessutom mycket bra på.
            </seg>
          </u>
          <u>
            <seg>
              Därmed, fru talman, yrkar jag på att riksdagen lägger detta utlåtande
              till handlingarna.
            </seg>
          </u>
          <note type="speaker">
            Anf. 89 PETER PEDERSEN (v):
          </note>
          <u>
            <seg>
              Fru talman! Även Vänsterpartiet ställer sig bakom utlåtandet
              avseende en framtida havspolitik för EU med det visionära namnet
              En europeisk vision för oceanerna och haven . Det låter nästan
              som inledningen på en dramatisk roman.
            </seg>
          </u>
          <u>
            <seg>
              Det kan för många te sig märkligt att vi gör detta. Jag måste
              erkänna att det finns vissa formuleringar som jag inte är nöjd
              med till hundra procent, men det finns andra som jag är mycket
              nöjd med och som redan har nämnts.
            </seg>
          </u>
          <u>
            <seg>
              Jag ska inte upprepa allt som har sagts, men det är viktigt att
              vi poängterar det som står i slutet av utlåtandet. Vi ska inte
              hela tiden träda tillbaka och lyfta fram EU:s röst för att sedan
              inte ingå i olika sammanhang som enskild självständig nation.
              Det är viktigt att det framgår att vi även från svenskt håll ska
              ha möjlighet att påverka arbetet i olika internationella organisationer,
              till exempel vad gäller havspolitik.
            </seg>
          </u>
          <u>
            <seg>
              När det gäller begreppet gemensam havspolitik kan det vara bra
              att för protokollets skull konstatera att vi från Vänstern menar
              att det bästa sättet att komma fram till en gemensam hållning
              är att självständiga nationer skriver på gemensamma avtal som
              därmed blir bindande. Det är mycket mer långsiktigt hållbart än
              tvingande regler som ett fåtal känner sig överkörda av. Vi får
              se vad det leder till i det långa loppet.
            </seg>
          </u>
          <u>
            <seg>
              Vattnets betydelse har nämnts, och detta gör att man får bortse
              från vissa mindre lyckade formuleringar och svälja dem för att
              visa en enighet i det stora.
            </seg>
          </u>
          <u>
            <seg>
              Havets och vattnets betydelse förstår man om man läser inledningen
              av Bibeln. Där beskrivs hur jorden, människorna och alltet skapades.
              Det finns två olika skapelseberättelser. I den ena fanns det för
              mycket vatten, och då lät Gud vattnet sjunka undan för att få
              liv. I den andra var det för lite vatten, och då regnade det för
              att det skulle bli liv. Det visar att vattnet har en oerhört stor
              betydelse.
            </seg>
          </u>
          <u>
            <seg>
              Har jag förstått det rätt är dessutom summan eller mängden av
              vatten på jorden konstant. Det är alltså en ändlig resurs som
              vi måste ta vara på. Den droppe som ena året finns i Östersjön
              finns året därpå någon annanstans. Det är en ständig cirkulation,
              och vi har ett gemensamt ansvar för havspolitiken.
            </seg>
          </u>
          <u>
            <seg>
              Det är därför glädjande att det på en rad olika ställen framgår
              att vi påpekar viktiga förhållanden vad gäller till exempel sjöfart
              och förståelsen för att det vatten som vi släpper ut i enskilda
              eller vanliga avlopp eller via våra fritidsbåtar en gång kommer
              att rinna ut i en sjö och sedan så småningom ut i havet och att
              allt detta tillsammans påverkar vår gemensamma livsmiljö på ett
              mycket påtagligt sätt. Därför krävs det också internationella
              åtaganden och göranden för att detta ska kunna åtgärdas, inte
              minst vad gäller vårt eget innanhav Östersjön där särskilt de
              som finns under ytan har svårt att överleva i den miljö som finns
              där.
            </seg>
          </u>
          <u>
            <seg>
              Ska vi ha Östersjön där man fortsatt kan bada, simma och fiska
              krävs det radikala åtgärder. Av den anledningen står vi bakom
              detta, och vi ser fram emot en fortsatt debatt.
            </seg>
          </u>
          <u>
            <seg>
              Detta är inget nyuppkommet från Vänstern. Vi väckte en partimotion
              i höstas som, om jag minns rätt, hade 53 olika yrkanden på förslag
              på åtgärder vad gäller havspolitiken. Vi känner att vi har ganska
              mycket på fötterna, och vi kommer med glädje och stor entusiasm
              att delta i det fortsatta arbetet.
            </seg>
          </u>
          <u>
            <seg>
              Men återigen: Det bästa sättet att sluta gemensamma avtal är
              att självständiga organisationer gemensamt kommer fram till att
              man ser ett problem och att det bästa sättet att lösa det är via
              samarbete. Vi i Vänstern får ofta kritik för att vi inte förstår
              det. Vi tycker att samarbete är bra, det är snarare sättet på
              vilket samarbete sker som vi ibland kritiserar.
            </seg>
          </u>
          <note type="speaker">
            Anf. 90 KARIN SVENSSON SMITH (mp):
          </note>
          <u>
            <seg>
              Fru talman! Liksom flera föregående talare uttrycker jag min
              uppskattning för att vi i trafikutskottet har kunnat komma överens
              om detta utlåtande.
            </seg>
          </u>
          <u>
            <seg>
              Jag jämför det med ett utlåtande som vi tidigare gjorde i trafikutskottet
              som handlade om EU:s vitbok där vi så när som på en punkt lyckades
              komma överens över partigränserna. När vi gör på det viset har
              vi mycket större möjlighet att påverka de beslutsprocesser som
              finns inom EU liksom att vi ingriper i ett sådant här tidigt skede
              innan saker och ting är låsta.
            </seg>
          </u>
          <u>
            <seg>
              Detta är mycket viktigt, för precis som det står i sammanfattningen
              har fragmentiseringen av de olika politikområdena som berör havet
              varit till förfång för de mer långsiktiga målen. Jag tror att
              vi kan vara överens om att vi är intresserade av att haven sköts
              på ett sådant sätt att man uppfyller kriterierna för en långsiktigt
              hållbar utveckling. Det kan kanske vara lite problematiskt för
              ibland står de ekonomiska intressena mot de ekologiska, och hur
              gör man då?
            </seg>
          </u>
          <u>
            <seg>
              Det handlar ytterst om människans förhållande till naturen. Från
              politikens sida måste vi kanske erkänna att det finns begränsningar
              i den beslutsmakt som såväl riksdagen som EU råder över. Har vi
              tagit ut så mycket torsk att torskbestånden är hotade till sin
              överlevnad kan inga beslut vare sig i denna församling eller i
              EU upprätthålla torsken eller få den att föröka sig eller få någon
              annan art att komma tillbaka. Där måste vi helt enkelt inse att
              människan får förhålla sig till naturlagarna i stället för att
              försöka ändra på dem.
            </seg>
          </u>
          <u>
            <seg>
              Utlåtandet handlar om att värna vattnet. Eftersom vi är ett trafikutskott
              är det naturligt att vi ser på sjöfarten och de risker som är
              förknippade med att fartygstrafiken ökar mycket, särskilt när
              det gäller oljetransporter i Östersjön.
            </seg>
          </u>
          <u>
            <seg>
              Efter viss inledande oenighet blev vi överens om att gå fram
              och försöka få Östersjön klassat som PSSA-område. Det har vi också
              fått, vilket innebär att vi har möjlighet till mer åtgärder än
              vi annars kunde ha haft.
            </seg>
          </u>
          <u>
            <seg>
              Det vi skriver i utlåtandet om bekvämlighetsflagg gläder mig
              mycket. Hur gör man för att få kontroll på det som hotar havet
              med oljeutsläpp och haverier? Det har rests många krav på att
              man ska ha dubbelskrov på båtar, och det har också rests andra
              krav. Men eftersom trafiken hela tiden ökar är det svårt att veta
              hur vi gör för att få pejl på och få undan de allvarligaste hoten
              ute till sjöss.
            </seg>
          </u>
          <u>
            <seg>
              I utlåtandet skriver vi att så kallad bekvämlighetsflagg kan
              vara en markör på att fartyget är undermåligt eller att bemanningen
              har otillfredsställande arbetsvillkor. Sådana fartyg utgör ett
              problem i arbetet med skydds-, säkerhets- och miljöfrågor inom
              sjöfarten. Ett haveri eller ett olyckstillbud kan drabba såväl
              passagerare och bemanning som miljön genom till exempel oljeutsläpp.
            </seg>
          </u>
          <u>
            <seg>
              Det är ett stort framsteg att vi har kommit överens om att försöka
              få starkare befogenheter för att hamnstaten ska kunna motverka
              och beivra bekvämlighetsflagg i den internationella sjöfarten.
              Vi kräver avtal för de besättningar som finns där. Tittar man
              på de fartygsolyckor som har ägt rum har erfarenheten visat att
              de fartyg där besättningen har dåliga villkor också är de fartyg
              som inte underhålls och sköts på ett sådant sätt att det inte
              innebär risk för haverier eller fara för passagerarna.
            </seg>
          </u>
          <u>
            <seg>
              Sjöfartsverket har fått i uppdrag att titta på nya farleder och
              annan styrning av trafiken i Östersjön. Det är ju nödvändigt nu
              när trafiken ökar väldigt mycket. Flera län och landsting har
              hört av sig och skrivit till regeringen och vädjat om nya rutter
              så att de djupgående fartygen håller sig till de farvatten där
              risken för grundstötning är minimal.
            </seg>
          </u>
          <u>
            <seg>
              Särskilt Gotland har påtalat att de känsliga områdena vid Hoburgs
              bank måste bli mer fredade på så sätt att man hänvisar större
              fartyg att gå runt.
            </seg>
          </u>
          <u>
            <seg>
              Sjöfartsverket är inte färdigt med sitt uppdrag, men det är viktigt
              att vi fortsätter att bevaka den frågan. Bra farleder och ett
              bra ledningssystem för sjöfarten är A och O för att vi ska kunna
              sköta vår del av ansvaret för våra gemensamma vatten.
            </seg>
          </u>
          <u>
            <seg>
              Vi skriver i utlåtandet att konkurrensneutralitet är grundläggande
              för en samhällsekonomiskt sund utveckling för sjöfarten. Det gäller
              sjöfarten såväl i förhållande till andra transportslag som inom
              de olika nationerna. Vi måste samtidigt konstatera att det inte
              är så i Sverige i dag. Vi har två trafikverk som är anslagsfinansierade,
              Banverket och Vägverket. Samtidigt är Sjöfartsverket ett affärsverk.
              Det innebär att det är handelssjöfarten med sina farledsavgifter
              som finansierar investeringarna.
            </seg>
          </u>
          <u>
            <seg>
              Det är inte konkurrensneutralt. Man borde rimligen inbegripa
              Sjöfartsverket i det så att staten tar ett större ansvar finansieringsmässigt.
              Då handlar det om att avgifterna för att använda de olika infrastrukturerna
              blir konkurrensneutrala. Såväl Statens institut för kommunikationsanalys
              som många andra har konstaterat att så inte är fallet. Vägtrafiken
              betalar inte sina kostnader. Om man ska få en effektiv och konkurrensneutral
              hantering av godstransporter krävs det att man inför kilometerskatt
              för landtransporterna. Då kan vi få bra kombinationer av väg,
              järnväg och sjöfart, och då kan den potential som sjöfarten har
              att spela en positiv roll i klimatomställningen av godstransporterna
              utnyttjas fullt ut.
            </seg>
          </u>
          <u>
            <seg>
              Det positiva som jag säger om sjöfarten innebär ju inte att det
              inte finns problem. Det finns problem när man försöker få framför
              allt passagerarfartygen att gå onödigt fort. Då ökar energianvändningen
              och klimatpåverkan så att det inte alls är särskilt miljövänligt
              eller effektivt i omställningsarbetet. Det är ju enkelt korrigerat
              genom att man håller naturligt låga hastigheter så att friktionen
              mellan fartyget och vattnet är väldigt liten.
            </seg>
          </u>
          <u>
            <seg>
              Det finns också problem med att man har dåliga bränslekvaliteter
              och inte tillräcklig rening av utsläppen. Det är särskilt aktuellt
              i Skåne, som jag kommer ifrån. Där har man övergått till ett sämre
              bränsle på några av de fartyg som trafikerar Trelleborg. Det har
              varit ganska upprörda känslor från befolkningen. Man vet att man
              redan tidigare hade förhöjda svavel- och partikelhalter som direkt
              kunde spåras till sjöfarten.
            </seg>
          </u>
          <u>
            <seg>
              Vi påtalar i utlåtandet att det är bra att det finns miljödifferentierade
              avgifter som kommunerna använder för sina hamnar. Det är ett frivilligt
              system. De kommuner som inte använder det har högre andel fartyg
              som inte använder lågsvavliga bränslen eller den reningsutrustning
              som är tekniskt tillgänglig.
            </seg>
          </u>
          <u>
            <seg>
              Man borde rimligen ställa högre krav. Jag hoppas att Sjöfartsverket
              återkommer med konkreta förslag i det fallet.
            </seg>
          </u>
          <u>
            <seg>
              Jag ska slutligen ta upp den hamnutredning som tillsattes före
              valet. Jag tror inte att det råder någon oenighet mellan blocken
              när det gäller den frågan. Om staten ska kunna ta bättre ansvar
              för klimatomställning av godstransporterna är det viktigt att
              man också kommer fram till en effektiv statlig hamnstrategi för
              de hamnar som utgör knutpunkter och noder i det godstransportsystem
              som bland annat Godstransportdelegationen har anvisat i sina utredningar.
              Bengt-Owe Birgerson har som ensam utredare här ett stort ansvar.
              I trafikutskottet kommer vi att ha anledning att följa resultaten
              av hans utredning.
            </seg>
          </u>
          <u>
            <seg>
              Det känns bra att vi kan vara överens om detta. Det vore bra
              om det kunde spilla över även till andra områden. Det gäller att
              vi är konstruktiva och ödmjuka i vårt samtal. Vi har egentligen
              inte så mycket att välja på. Förr eller senare måste man anpassa
              transporterna till de villkor som klimat och natur sätter upp.
              Det är klokare att göra det i en demokratisk och sansad ordning
              än att tvingas ta till nödåtgärder när det är på väg att bli för
              sent.
            </seg>
          </u>
          <note>
            I detta anförande instämde Per Bolund (mp).
          </note>
          <note>
            Överläggningen var härmed avslutad.
          </note>
          <note>
            11 § Vissa energipolitiska frågor
          </note>
          <note>
            Föredrogs
          </note>
          <note type="speaker">
            Anf. 91 BERIT HÖGMAN (s):
          </note>
          <u>
            <seg>
              Fru talman! Vill den borgerliga alliansregeringen verkligen lyckas?
              Det är en fråga som jag och många med mig ställer efter regeringens
              första dryga halvår vid makten.
            </seg>
          </u>
          <u>
            <seg>
              För mig och Socialdemokraterna är det svårbegripligt hur regeringen
              lyckas låta bli att mer aktivt hantera Sveriges, Europas, ja världens
              hetaste fråga, den om klimatet och behovet av en energiomställning.
            </seg>
          </u>
          <u>
            <seg>
              Maud Olofsson säger att hon har inspirerat Bush till handling
              i miljö- och energipolitiken. Är det någon eller några som behöver
              inspireras så är det väl regeringskollegerna själva för att det
              verkligen ska hända något. Det är en poäng att det händer inom
              många olika politikområden.
            </seg>
          </u>
          <u>
            <seg>
              Det betänkande som vi debatterar i dag tycker jag är en bra beskrivning
              av regeringens politik eller brist på politik. Vi ska vänta och
              se.
            </seg>
          </u>
          <u>
            <seg>
              Tåget har redan rullat ut från perrongen. Svensken är orolig
              över klimathotet. Mer än 60 procent av svenskarna säger sig vara
              riktigt oroliga, och många är beredda att förändra sitt beteende
              och sin livssituation för att klara miljön.
            </seg>
          </u>
          <u>
            <seg>
              Vi måste ta deras och vår oro på allvar och dessutom dra nytta
              av det engagemang som nu finns hos såväl näringsliv som enskilda
              företagare, individer och organisationer.
            </seg>
          </u>
          <u>
            <seg>
              Sverige har ju ett gott utgångsläge. Energiuppgörelsen mellan
              Socialdemokraterna, Vänsterpartiet och Centern skapade innan Centerpartiet
              i somras lämnade samarbetet ett bra klimat för en framgångsrik
              och långsiktig energiforskning, teknikutveckling och kraftproduktion.
              Genom förra vårens beslut att förlänga de gröna certifikaten till
              2030 gavs också den förnybara elproduktionen bra förutsättningar
              för en fortsatt snabb utbyggnad. Socialdemokraternas mål en femdubbling
              av vindkraftsproduktionen till 2010 är nu också inom räckhåll.
            </seg>
          </u>
          <u>
            <seg>
              Med hjälp av en medveten politik har Sverige steg för steg minskat
              sin oljeanvändning, och energin från biobränslen har sedan 1994
              ökat med 30 terawattimmar. Det motsvarar uppvärmningen av mer
              än en och en halv miljon villor under ett helt år. Potentialen
              är fortsatt jättestor. Vi måste gå vidare.
            </seg>
          </u>
          <u>
            <seg>
              På Chalmers tekniska högskola har man beräknat att det är möjligt
              att effektivisera energianvändningen för uppvärmning, hushållsel
              och driftsel i bostäder med upp till 40 procent på 1520 år. På
              Naturvårdsverket bedömer man att genom att byta ut hälften av
              alla glödlampor i den offentliga sektorn till lågenergilampor
              skulle vi kunna spara 128 miljoner kronor per år.
            </seg>
          </u>
          <u>
            <seg>
              Det ligger väldigt stora värden i energihushållning och energismarta
              lösningar. Det pågår så mycket forskning och så mycket utvecklingsarbete
              kring hur vi kan bygga och planera energismart. Det är så uppenbart
              att det behövs helhetstänkande och mer kunskap och information.
            </seg>
          </u>
          <u>
            <seg>
              Vad gör regeringen i ett sådant läge? Jo, man skär ned på stimulanser
              för energieffektivisering. Man skär ned på information, kunskap
              och rådgivning för energieffektivisering.
            </seg>
          </u>
          <u>
            <seg>
              Vår långsiktiga vision är att Sveriges energiförsörjning ska
              baseras på förnybar energi. Det handlar naturligtvis om ett ansvar
              för våra barn och barnbarn men också om att vi har allt att vinna
              på att gå före.
            </seg>
          </u>
          <u>
            <seg>
              Efterfrågan på bra miljö- och energieffektiva systemlösningar
              kommer att vara stor under lång tid framöver och över hela världen.
              Vi kan gå före. Vi borde gå före. Vi behöver inte invänta hela
              EU-processen, och vi kan göra saker själva, inte bara åka till
              USA och prata en stund.
            </seg>
          </u>
          <u>
            <seg>
              Sverige har många företag med en stor och bra potential att exportera
              sitt miljö- och energikunnande och sin teknik, inte minst i Kina.
              Vad gör regeringen i ett sådant läge? Jo, man drar ned på exportfrämjandet,
              vilket förhindrar och försvårar möjligheterna för dessa små och
              medelstora företag som det faktiskt handlar om att få avsättning
              för sina produkter. Det är faktiskt så att 80 procent av miljöteknikföretagen
              är småföretag med färre än tio anställda som verkligen behöver
              stöd i sina strategier. Och vad gör regeringen då? Jo, då höjer
              man arbetsgivaravgiften för små företag. Slag i slag kommer alltså
              hindren för dessa företag som har en otrolig potential att bidra
              till både sysselsättning och tillväxt i vårt land. Då skapar regeringen
              den ena hinderbanan efter den andra.
            </seg>
          </u>
          <u>
            <seg>
              När Nutek nu fördelar medel som man hade till förfogande för
              Forska och väx så kunde vd:n bara beklagande konstatera att han
              hade velat ha väldigt mycket mer pengar att fördela. 366 företag
              hade sökt 600 miljoner. Han hade 50 miljoner därför att regeringen
              har sjabblat bort resten för innevarande år.
            </seg>
          </u>
          <u>
            <seg>
              Fru talman! Detta stärker oss socialdemokrater i uppfattningen
              att det är mycket ord och lite handling. Och vi måste ställa oss
              frågan om regeringen vill arbeta seriöst med klimatpolitiken.
            </seg>
          </u>
          <u>
            <seg>
              I vårt budgetalternativ avsatte vi i höstas 1,6 miljarder för
              att möjliggöra ett nytt investeringsprogram, ett nytt forskningsprogram
              och insatser inom transportsektorn. Vi har också föreslagit en
              offensiv satsning på förnybar energi, ökad produktion inom jord-
              och skogsbruk, åtgärder för en snabbare vindkraftsutbyggnad, åtgärder
              för en fungerande elmarknad och krafttag för långtgående energieffektivisering
              inom bostäder men också fortsatt inom industrin.
            </seg>
          </u>
          <u>
            <seg>
              Tillsammans med starka ekonomiska styrmedel och en tydlig politisk
              hållning kan man med dessa åtgärder ta Sverige en bra bit på vägen
              till ett mer hållbart och konkurrenskraftigt samhälle och skapa
              fler arbetstillfällen och högre tillväxt. Just därför blir regeringens
              passivitet och den ensidiga betoningen på kärnkraftens fördelar
              faktiskt också ett hot mot investeringsviljan i förnybar energiproduktion
              och den fortsatta omställningen.
            </seg>
          </u>
          <u>
            <seg>
              Alliansen hade kunnat vara betydligt mer aktiv i sin politik.
              Vi hade kunnat ha mycket fler positiva skrivningar i betänkandet.
              Regeringen är handlingsförlamad.
            </seg>
          </u>
          <u>
            <seg>
              Min fråga kvarstår därför. Vill alliansregeringen verkligen lyckas
              med en seriös energi- och klimatpolitik? Jag yrkar bifall till
              reservationerna 5 och 12.
            </seg>
          </u>
          <note type="speaker">
            Anf. 92 KENT PERSSON (v):
          </note>
          <u>
            <seg>
              Fru talman! Vänsterpartiet har i betänkandet Vissa energipolitiska
              frågor fyra reservationer. Jag står givetvis bakom samtliga reservationer,
              men jag yrkar bifall till bara en av dem, nämligen reservation
              1. Men jag kommer att beröra även de övriga. Dessa reservationer
              bygger på de motioner som Vänsterpartiet presenterade i samband
              med allmänna motionstiden samt i den budgetmotion som vi lade
              fram i höstas. Det var innan Sternrapporten presenterades och
              innan FN:s klimatpanel presenterade sina rapporter om tillståndet
              för moder jord. Motionerna handlar om bioenergifrågor, energipolitiska
              styrmedel, energieffektivisering och miljöteknik. Och bakgrunden
              till dessa motioner från Vänsterpartiet är den förstärkta klimatförändring
              som har pågått under de senaste 1020 åren. Det som vi i dag kan
              uppleva och se är ett uppvaknande från allianspartierna, och framför
              allt från Moderaterna och Folkpartiet. Något måste göras för att
              vi ska undvika en katastrof. Det har vi hört från denna talarstol
              åtskilliga gånger under våren.
            </seg>
          </u>
          <u>
            <seg>
              I FN:s rapporter bekräftas vad som framförts i den svenska debatten
              sedan många år tillbaka, inte minst från Miljöpartiet, Vänsterpartiet
              och Socialdemokraterna, men också från Centerpartiet, men framför
              allt från den samlade svenska miljörörelsen som har varit oerhört
              pådrivande i denna process.
            </seg>
          </u>
          <u>
            <seg>
              I dag ska kammaren behandla några av Vänsterpartiets yrkanden
              som handlar just om bioenergi och energipolitiska styrmedel.
            </seg>
          </u>
          <u>
            <seg>
              Om vi ska lyckas med en omställning av det svenska energisystemet,
              vilket borde vara regeringens ambition, behövs en strategi för
              hur det ska gå till, en strategi som slår fast hur de svenska
              bioenergiresurserna ska användas och utvecklas till gagn för miljön,
              sysselsättningen och inte minst utvecklingen på landsbygden. Det
              finns i dag, det ska vi vara på det klara med, tydliga intressekonflikter
              mellan olika intressenter om hur bland annat skogsråvaran ska
              användas. Likaså finns det en osäkerhet inom jordbrukssektorn
              om på vilket sätt man kommer att kunna bidra till den svenska
              energiförsörjningen i framtiden.
            </seg>
          </u>
          <u>
            <seg>
              Jag vill i detta sammanhang påminna om den förra regeringens
              proposition från 2005/06 om en nationell klimatpolitik som Vänsterpartiet
              var med och arbetade fram. Där betonades just behovet av en vision
              och en långsiktig strategi för hur de möjligheter som biomassan
              och bioenergin innebär ska kunna utnyttjas i framtiden.
            </seg>
          </u>
          <u>
            <seg>
              Genomgående för utskottets ställningstagande till dessa yrkanden
              som berör det som jag har talat om, alltså bioenergi och energieffektivisering,
              är att utskottet ställer sig positivt till motionernas innehåll
              och yrkandena i dem. Men utskottet avstyrker ändå motionerna.
              Man ställer sig alltså positiv till motionerna men avstyrker motionerna,
              åtminstone för tillfället, ska jag tillägga.
            </seg>
          </u>
          <u>
            <seg>
              Jag menar att det inte räcker att vi, som utskottet skriver,
              inväntar remissomgången i fråga om Oljekommissionens förslag,
              att vi inväntar Europarådets behandling av EU:s energipaket, att
              vi inväntar den utredning som behandlar jordbrukets förutsättningar
              som bioproducent eller att vi inväntar den överläggning om en
              långsiktig energiöverenskommelse som regeringen har för avsikt
              att inbjuda till, när den nu kommer till stånd.
            </seg>
          </u>
          <u>
            <seg>
              Herr talman! Det är mycket väntan här och lite praktiskt arbete
              från regeringens sida. Det är synd. Vi förlorar både tid och tempo
              i det arbete som behöver göras framöver. Jag var på en teater
              i slutet av 70-talet i Malmö och såg I väntan på Godot . Detta
              påminner väldigt mycket om detta. Det blev ingenting till slut.
              Och de sitter troligtvis och väntar fortfarande.
            </seg>
          </u>
          <u>
            <seg>
              I detta betänkande är man välvilligt inställd till de yrkanden
              som vi har från Vänsterpartiet. Det ska jag gärna medge. Men resonemanget
              utgår från att vi ska vänta.
            </seg>
          </u>
          <u>
            <seg>
              Det är som Berit Högman tidigare sade. Väntan kan inte tyda på
              annat än att det inom regeringspartierna finns en oerhörd oenighet
              om hur det här ska utformas, för förslagen finns. Det finns ju
              en rad förslag om hur detta ska kunna gå till.
            </seg>
          </u>
          <u>
            <seg>
              LRF har visat hur jordbruket kan medverka till energiomställningen.
            </seg>
          </u>
          <u>
            <seg>
              Energirådgivarna rapporterar om mindre prat och mer verkstad
              och visar på de möjligheter vi har att energieffektivisera.
            </seg>
          </u>
          <u>
            <seg>
              Oljekommissionen har lagt fram förslag som visar att vi kan gå
              framåt ytterligare, med ungefär 40 procents ytterligare energieffektivisering.
            </seg>
          </u>
          <u>
            <seg>
              Hela tiden finns det förslag om detta.
            </seg>
          </u>
          <u>
            <seg>
              Herr talman! Avslutningsvis: Vänsterpartiet menar att vi redan
              har det underlag som behövs för att regeringen ska kunna gå från
              ord till handling. Det är nödvändigt att nu komma till skott,
              att det blir mer av verkstad och mindre av prat!
            </seg>
          </u>
          <note type="speaker">
            Anf. 93 PER BOLUND (mp):
          </note>
          <u>
            <seg>
              Herr talman! Åtta år är den tid som vi enligt IPCC och enligt
              en i stort sett enig forskarkår har på oss. Inom den tiden måste
              världens samlade koldioxidutsläpp stabiliseras för att därefter
              snabbt börja minska detta för att vi ska undvika katastrofala
              klimatskiften.
            </seg>
          </u>
          <u>
            <seg>
              Före 2015 måste ett sådant skifte ha skett i världens energiförsörjning
              och i världens transportsystem. Med tanke på att det är bara åtta
              år till dess är det nu hög tid att vidta verksamma åtgärder för
              att minska våra utsläpp av växthusgaser. Vi måste göra det snabbt,
              och vi måste göra det effektivt.
            </seg>
          </u>
          <u>
            <seg>
              Särskilt måste, anser vi, insatser göras för att minska användningen
              av fossila bränslen för uppvärmning. Det är här som det finns
              många alternativ, och det är här som det ofta är lättast att vidta
              åtgärder och också mest kostnadseffektivt.
            </seg>
          </u>
          <u>
            <seg>
              Inom EU domineras energiförbrukningen av just uppvärmning och
              nedkylning. Av den anledningen är det beklagligt att Sverige inom
              EU har legat så lågt på de här områdena. Vi tycker att det finns
              mycket mer att göra. Sverige borde ha en mer aktiv roll.
            </seg>
          </u>
          <u>
            <seg>
              Det vore bra om regeringen så fort som möjligt kunde gå före
              och anta egna mål och en nationell plan för användningen av förnybar
              energi inom området värme och kyla just för att Sverige ska vara
              ett föregångsland.
            </seg>
          </u>
          <u>
            <seg>
              Åtta år är 96 månader. 96 månader är den tid vi har på oss för
              att få till en storskalig omställning av energi- och trafiksystemen
              som helhet så att de snabbt går mot ett oberoende av fossila bränslen.
            </seg>
          </u>
          <u>
            <seg>
              Vi anser att ökad användning av biogas har en nyckelroll i den
              här övergången. Biogas är en klimatneutral energikälla som kan
              användas till både elproduktion och transporter.
            </seg>
          </u>
          <u>
            <seg>
              Vad som nu krävs för att biogasen ska få ett rejält genombrott
              i Sverige är en samordnad satsning på att ta till vara alla goda
              exempel och möjligheter till biogasproduktion runt om i landet.
              Det finns oerhört mycket att göra.
            </seg>
          </u>
          <u>
            <seg>
              Vi tycker därför att regeringen så snabbt som möjligt borde utarbeta
              ett nationellt biogasprogram och tillsätta en delegation för att
              snabbt få igenom konkreta åtgärder och få till en samordning.
            </seg>
          </u>
          <u>
            <seg>
              Det här programmet kan omfatta utveckling, demonstration och
              kommersialisering av storskalig biogasproduktion. Det kan ske
              från resurser som gödsel, halm, livsmedelsrester och så vidare.
            </seg>
          </u>
          <u>
            <seg>
              Det behövs också insatser för distribution av biogasen. Även
              investeringar till förmån för nästa generation av drivmedel genom
              förgasning av svartlut eller biobränslen måste göras, och de måste
              göras fort.
            </seg>
          </u>
          <u>
            <seg>
              En särskilt intressant teknik som vi tycker bör uppmärksammas
              speciellt är gaskombitekniken som kan användas för förgasning
              av biobränslen. För att komma framåt med den tekniken måste en
              demonstrationsanläggning snarast möjligt tas fram. Detta innebär
              stora kostnader. Därför tror vi att en statlig investeringsgaranti
              kan vara nödvändig. Det är vad som också föreslås i Miljöpartiets
              motion.
            </seg>
          </u>
          <u>
            <seg>
              Herr talman! Åtta år är 416 veckor. 416 veckor är det handlingsfönster
              som är öppet för Sverige och för andra länder som liksom Sverige
              har extra goda förutsättningar att göra den här omställningen
              och att gå före och i handling visa att det går att göra stora
              utsläppsminskningar utan stora uppoffringar. Just eftersom Sverige
              har en unikt god tillgång till förnybara energikällor måste vi
              undvika att fastna i sådana lösningar som möjligen kan anses vara
              bättre än dagens system men som ändå aldrig utgör en slutgiltig
              lösning på klimatfrågan.
            </seg>
          </u>
          <u>
            <seg>
              Vi anser att en ökad användning av naturgas, fossilgas, är en
              sådan återvändsgränd som riskerar att omöjliggöra satsningar på
              förnybara energikällor som biogas, vindkraft och biobränslen.
            </seg>
          </u>
          <u>
            <seg>
              Nu sittande regering har uttalat att man inte önskar en storskalig
              utbyggnad av infrastruktur för naturgasdistribution i Sverige.
              Men man har sagt att en ökad naturgasanvändning kan vara aktuellt
              under en övergångsperiod. Vi får dock inga besked om vad begreppet
              storskalig egentligen innebär. Vad är storskalig? Hur lång kommer
              den övergångsperiod att vara under vilken regeringen vill använda
              naturgasen?
            </seg>
          </u>
          <u>
            <seg>
              Redan nu ser vi tydliga tecken på att det planeras en utbyggnad
              av en mellansvensk naturgasledning. Vi ser också att man planerar
              att hantera den etappvis. I stället för att bygga den på en gång
              tar man den i små etapper. Varje etapp kan ses som en mindre utbyggnad.
              Men resultatet sammantaget innebär då en kraftig utbyggnad av
              naturgasen i Sverige.
            </seg>
          </u>
          <u>
            <seg>
              Jag skulle vilja få besked från regeringspartierna i denna sal.
              Kommer den första etappen av den mellansvenska gasledningen att
              betraktas som en storskalig utbyggnad eller inte? Och anser regeringspartierna
              att det finns energipolitiska skäl och klimatpolitiskt utrymme
              för att öka naturgasanvändningen i Sverige?
            </seg>
          </u>
          <u>
            <seg>
              Herr talman! Åtta år motsvarar 2 920 dagar. Inom 3 000 dagar
              måste världens länder ha tagit stora steg bort från de fossila
              bränslena. Tyvärr har den borgerliga regeringen redan nu slösat
              bort över 200 dagar av de 3 000 dagarna genom att inte vidta de
              åtgärder som krävs för att få bort Sverige från oljeberoende och
              från en alltför stor klimatpåverkan.
            </seg>
          </u>
          <u>
            <seg>
              Ett exempel på en åtgärd som skulle behövas är en rejäl satsning
              på solenergi. Speciellt solvärme är en energikälla som är gratis
              och som kan utnyttjas oerhört mycket mer än den i dag utnyttjas.
              Den kan få en nyckelroll i vår energiförsörjning.
            </seg>
          </u>
          <u>
            <seg>
              Samtidigt som bioråvaran i växande omfattning kommer att användas
              för elproduktion och för transportsektorns bränsleförsörjning
              kommer det, ser vi, att behövas komplement till biobränslebaserad
              uppvärmning. Här kan solvärme spela en helt central roll.
            </seg>
          </u>
          <u>
            <seg>
              Men hittills har, som vi också kan se, solvärmens potential inte
              alls fått den uppmärksamhet som den förtjänar. Vi anser därför
              att det är nödvändigt med tydliga signaler från statsmakterna
              om att det behövs en ökad satsning på solvärme. De signalerna
              måste komma fram snabbt, för utan sådana signaler kommer industrin
              aldrig att våga göra de satsningar på teknikutveckling och storskalig
              produktion av solvärme som behövs.
            </seg>
          </u>
          <u>
            <seg>
              Vi i Miljöpartiet tror också att en informationskampanj om solvärmens
              fördelar kan få väldigt stor effekt och att den måste genomföras
              för att utvecklingen ska komma i gång och för att företag, leverantörer
              och allmänhet ska få upp ögonen för solvärmens möjligheter.
            </seg>
          </u>
          <u>
            <seg>
              Vi ser även att satsningar på vindkraft och fjärrvärme måste
              göras för att vi ska kunna ställa om Sveriges energisystem. På
              vindkraftsområdet finns det väldigt mycket att göra. Ett sätt
              att stimulera till fortsatt teknikutveckling och utveckling av
              vindkraften men också till lägre kostnader är, tror vi, samordnad
              beställning när det gäller vindkraftskunderna. Det kan man göra
              genom att genomföra samordnade upphandlingar av vindkraft.
            </seg>
          </u>
          <u>
            <seg>
              Vi har tagit del av tidigare erfarenheter av sådana upphandlingar
              till exempel när det gäller bilar, fönster och kyl och frys. Allt
              talar för att det här kan vara ett framgångsrecept även när det
              gäller vindkraften.
            </seg>
          </u>
          <u>
            <seg>
              Tidigare har man sett kostnadssänkningar på uppemot 20 procent
              vid samlade teknikupphandlingar. Vi tror att sådana minskningar
              är fullt rimliga även när det gäller vindkraften.
            </seg>
          </u>
          <u>
            <seg>
              Dessutom är ett förslag från Miljöpartiet att verka för en miniminivå
              inom de gröna certifikaten. Som investerare i solvärme, solenergi
              och vindkraft ska man alltid vara säker på att man har stabila
              och långsiktigt klara villkor för investeringarna. Det systemet
              har lett till en väldigt stark och positiv utveckling av vindkraften
              i Tyskland och Danmark.
            </seg>
          </u>
          <u>
            <seg>
              Herr talman! Åtta år är lika med drygt 70 000 timmar. Dessvärre
              kan man se att 30 000 av de timmarna ligger inom nuvarande mandatperiod.
              Man måste fråga: Hur många av de 30 000 timmarna ska få gå innan
              regeringen går från ord till handling?
            </seg>
          </u>
          <u>
            <seg>
              Bara under dagens debatt har tre timmar gått. Vi skulle gärna
              se att man använder de timmar som är kvar mer till handling och
              mindre till att bara prata.
            </seg>
          </u>
          <u>
            <seg>
              Jag vill avsluta mitt anförande med att säga att jag står bakom
              Miljöpartiets samtliga reservationer. Men för tids vinnande yrkar
              jag bifall endast till reservation 7.
            </seg>
          </u>
          <note type="speaker">
            Anf. 94 ANNE-MARIE PÅLSSON (m):
          </note>
          <note>
            Herr talman! I betänkandet behandlas 25 motioner från allmänna
            motionstiden om frågor som rör en rad olika aspekter på energimarknaden:
            allmänna bioenergifrågor, energipolitiska styrmedel, energieffektivisering
            och miljöteknik, biodrivmedel, biogas, naturgas, solenergi, vindkraft,
            vattenkraft, fjärrvärme och oleokemiska produkter.
          </note>
          <u>
            <seg>
              Mestadels handlar förslagen om statlig styrning och långtgående
              regleringar på energiområdet. Värt att notera är också att de
              förslag som behandlats i detta betänkande huvudsakligen är av
              nationell karaktär. Det är åtgärder som tar sikte på den svenska
              marknaden och vars räckvidd begränsas av vår territorialgräns.
            </seg>
          </u>
          <u>
            <seg>
              Herr talman! Med risk för att gå händelserna i förväg yrkar jag
              avslag på samtliga motioner. Och våra politiska motståndare må
              undra varför vi, som företrädare för en regering som har satt
              klimatfrågan högst på den politiska dagordningen, inte ställer
              oss bakom alla dessa krav. Vore inte exempelvis ett bejakande
              av kravet på framtagandet av en nationell strategi för solenergi
              rimligt i detta perspektiv?
            </seg>
          </u>
          <u>
            <seg>
              Vi tycker inte så. Vi ser klimatpolitik som någonting mycket
              större än begränsade insatser på hemmaplan. Dessa insatser är
              naturligtvis inte oviktiga, men de hjälper föga för att komma
              till rätta med de problem som den globala uppvärmningen skapar.
            </seg>
          </u>
          <u>
            <seg>
              Herr talman! Klimatfrågan är inte nationell. Den känner inga
              landgränser. Giftiga partiklar från den kinesiska industrin kan
              färdas långt och faller inte ned förrän på andra sidan jordklotet.
            </seg>
          </u>
          <u>
            <seg>
              De utsläpp av växthusgaser som sker från de tyska kolkraftverken
              försämrar inte bara den del av atmosfären som ligger ovanför Tyskland,
              utan dess effekter sprider sig över hela världen.
            </seg>
          </u>
          <u>
            <seg>
              Just denna karaktär av gränsöverskridande verksamhet gör frågan
              så svår och utmaningen så stor. Den blir inte heller lättare av
              att den är så nära kopplad till en central del av den ekonomiska
              utvecklingen, energianvändningen.
            </seg>
          </u>
          <u>
            <seg>
              Herr talman! Men att börja arbetet med att komma till rätta med
              klimatfrågan är viktigt, det brådskar. Tecknen på att naturen
              råkat i obalans blir allt fler. Glaciärerna smälter, öknarna breder
              ut sig, vattennivån riskerar att stiga till sådana nivåer att
              stora delar av nu starkt befolkade områden riskerar att komma
              att läggas under vatten.
            </seg>
          </u>
          <u>
            <seg>
              Vad betyder detta för människornas levnadsbetingelser? Vad betyder
              detta för befolkningsströmmarna? Vi vet inte, vi kan bara gissa.
              Och de gissningar vi gör leder oss till att tro att konsekvenserna
              är omfattande och svåra att överblicka.
            </seg>
          </u>
          <u>
            <seg>
              Effekten av dessa miljöförändringar ligger visserligen lite längre
              fram i tiden, men det är inget skäl till att vänta med att finna
              former för att komma till rätta med dem redan nu, i vart fall
              försöka lindra deras verkningar. I den så kallade Sternrapporten,
              som flera har refererat till, påvisades att det var ekonomiskt
              fördelaktigare att göra de nödvändiga investeringarna nu snarare
              än att vänta tills läget blir akut.
            </seg>
          </u>
          <u>
            <seg>
              I takt med att klimatfrågan blir alltmer akut har intresset men
              också oron för dess möjliga effekter vuxit. Sambandet mellan klimatfrågan
              och energifrågan har också blivit uppenbar. Det är den starkt
              ökade användningen av fossila bränslen som starkast bidrar till
              växthuseffekten. Överallt i världen pågår nu en intensiv diskussion
              om hur växthuseffekten ska begränsas, eller annorlunda uttryckt,
              hur fossila bränslen ska kunna ersättas av andra energislag.
            </seg>
          </u>
          <u>
            <seg>
              Insikten om att frågan är global och lösningen också global har
              nått allt fler. Därför är de insatser vi gör viktiga, men de räcker
              inte för att klara av hela problemet. För framgång krävs att också
              andra bidrar.
            </seg>
          </u>
          <u>
            <seg>
              Herr talman! Det kan nog sägas att det hos alla partier i denna
              byggnad finns en stor samsyn på klimatfrågorna. Denna samsyn är
              dock i vissa avseenden bedräglig. Under ytan döljer sig betydande
              skillnader. Gemensamt är strävan efter ett bättre system för energiförsörjningen,
              ett system som är långsiktigt hållbart och som bidrar till att
              minska växthuseffekten.
            </seg>
          </u>
          <u>
            <seg>
              Men hur detta ska uppnås råder det delade meningar om. Oppositionen
              kräver mer styrning och mer nationella insatser. Vi från alliansen
              menar att detta inte räcker. Vi måste få med oss de andra länderna.
              Särskilt viktigt är det att få med oss länder som USA, Kina och
              Indien de stora och snabbt växande ekonomierna. Mot denna bakgrund
              måste jag känna tillfredsställelse med statsminister Fredrik Reinfeldts
              resa till USA och de diskussioner som där initierades.
            </seg>
          </u>
          <u>
            <seg>
              Vi tror också att det behövs mer marknad och att det krävs mer
              av internationella och gemensamma åtaganden. Vi ställer oss därför
              avvisande till en alltför långtgående detaljreglering utan litar
              på att marknaden, med de givna spelreglerna på plats, spelregler
              som vi ska besluta om tillsammans med aktörer i andra länder,
              kommer att finna de former som är effektivast.
            </seg>
          </u>
          <u>
            <seg>
              Men det finns brister. Vi vill peka på att det pågår ett intensivt
              arbete i Regeringskansliet och hos berörda myndigheter för att
              rätta till dessa brister.
            </seg>
          </u>
          <u>
            <seg>
              Herr talman! I avvaktan på de ställningstaganden som detta arbete
              kommer att utmynna i vill jag yrka bifall till förslaget i betänkandet
              och avslag på samtliga motioner.
            </seg>
          </u>
          <note type="speaker">
            Anf. 95 BERIT HÖGMAN (s) replik:
          </note>
          <u>
            <seg>
              Herr talman! Det är allvarligt att Moderaterna och hela alliansregeringen
              har intagit denna position som Anne-Marie Pålsson nu ger uttryck
              för och som vi tidigare i dag fick höra Fredrik Reinfeldt ge uttryck
              för under frågestunden, nämligen att vi inte behöver göra någonting
              mer, det är någon annan som ska göra någonting någon annanstans.
            </seg>
          </u>
          <u>
            <seg>
              Vet du, Anne-Marie, att det är ungefär som att jag skulle gå
              hem och säga till mina barn: Det är ingen idé att vi skickar de
              här 200 kronorna till SOS-Barnbyar och pojken där därför att det
              finns så himla många fattiga barn i världen, så vi skiter i det
              här.
            </seg>
          </u>
          <u>
            <seg>
              Vad är det för inställning att ha till ett uppdrag som kan delas
              av var och en av oss men också i kollektiv som företag, som organisationer,
              som samhälle i stort och smått? Det är upprörande, cyniskt och
              otroligt defensivt.
            </seg>
          </u>
          <u>
            <seg>
              Företagen vill. I går morse var det några av oss som träffade
              en företagare och representant för de många företag som ser möjligheterna
              framgångsrikt redan nu, med många kontrakt på gång i Kina, som
              var så otroligt upprörd över regeringens politik att fara till
              USA och prata om någonting när vi har världens möjligheter att
              göra någonting själva.
            </seg>
          </u>
          <u>
            <seg>
              Det var också tydligt att man efterlyste regeringens agerande.
              Det har betydelse vad staten upphandlar. Det är klart att det
              har betydelse vad regeringen ger för signaler. Det har betydelse
              vad regeringen avsätter för pengar till Nutek eller till Forska
              och väx eller någon annanstans där stödsystemen behövs utan att
              för den skull rubba idén om en efterfrågestyrd marknad. Då är
              exportrådgivarna ett jättebra exempel.
            </seg>
          </u>
          <u>
            <seg>
              Ser inte Moderaterna och Ann-Marie Pålsson att det finns ett
              tydligt samband mellan politiska signaler och vad som sedan händer,
              exempelvis vad riskkapitalister gör och inte gör?
            </seg>
          </u>
          <note type="speaker">
            Anf. 96 ANNE-MARIE PÅLSSON (m) replik:
          </note>
          <u>
            <seg>
              Herr talman! Till Berit Högman vill jag säga följande. För det
              första görs redan mycket. I den ekonomiska propositionen har satsningar
              gjorts på att utveckla energisystemen.
            </seg>
          </u>
          <u>
            <seg>
              För det andra vill jag påpeka att jag roade mig med att titta
              på hur den svenska energianvändningen har utvecklats under åren.
              Från 1970 fram till i dag har vi åstadkommit näst intill en halvering
              av oljeförbrukningen i Sverige. Vi har ökat andelen förnybara
              energikällor i detta inkluderar jag kärnkraften, fast jag inte
              vet om alla håller med om detta markant. Intressant är också att
              den totala energianvändningen har ökat bara marginellt trots att
              bnp har fördubblats under den här perioden.
            </seg>
          </u>
          <u>
            <seg>
              Men trots att vi har åstadkommit detta i Sverige har växthuseffekten
              inte blivit mindre. Den har snarare exploderat under den här tiden.
              Vad vi gör är viktigt, men det räcker inte. Det är vad man åstadkommer
              i de stora länderna, där de riktigt stora utsläppen sker, som
              räknas. Det är därför som internationella överenskommelser mellan
              fler länder kommer att ha en mycket större inverkan på växthuseffekten
              än det vi gör. Därmed inte sagt att vi inte ska göra någonting.
              Men vi ska välja att satsa där framgångarna och effekterna kan
              bli som störst.
            </seg>
          </u>
          <note type="speaker">
            Anf. 97 BERIT HÖGMAN (s) replik:
          </note>
          <u>
            <seg>
              Herr talman! Varför välja när vi inte behöver välja? Varför kan
              vi inte göra bådeoch? Företagen beskriver ju att med stöd av exportrådgivare,
              med goda kanaler och med ett tydligt signalsystem kan svenska
              företag bidra till detta i andra länder exempelvis i Kina.
            </seg>
          </u>
          <u>
            <seg>
              Vad Anne-Marie Pålsson nu står och säger är att det inte är det
              som gäller, utan internationella överenskommelser. Det är klart
              att internationella överenskommelser är viktiga. De framgångar
              som vi har haft sedan 1970-talet har vi haft praktiskt taget utan
              Moderaternas medverkan, och nu står du och dina kolleger och försöker
              ta åt er äran för någonting som ni inte har bidragit till. Vi
              säger: Fine gör det nu! Vi är generösa. Vi bjuder på det. Men
              det finns ingen anledning att välja mellan det ena och det andra
              när vi faktiskt kan göra bådeoch.
            </seg>
          </u>
          <note type="speaker">
            Anf. 98 ANNE-MARIE PÅLSSON (m) replik:
          </note>
          <u>
            <seg>
              Herr talman! Jag undrar om Berit Högman har varit ute och pratat
              med företagen. Det pågår ett enormt arbete ute i industrin. Industrin
              ser de ekonomiska möjligheterna att exportera vårt kunnande på
              området. Det finns inte ett stort företag som inte tänker i de
              här termerna.
            </seg>
          </u>
          <u>
            <seg>
              Jag är ganska övertygad om att de stora företagen kan marknaden.
              De kan de ekonomiska och kommersiella villkoren. De klarar de
              här bitarna utan att vi går ut med pekpinnar och säger att de
              ska göra på det ena eller det andra sättet. Man behöver inte längre
              styra företagen in i detta. Frågan finns där. Det finns en kommersiell
              kraft i frågan.
            </seg>
          </u>
          <u>
            <seg>
              Jag ska villigt erkänna att detta inte beror på den regering
              som sitter nu. Så långt kan jag gå. Men det handlar fortfarande
              om att vi har begränsade resurser. Hur ska vi arbeta med dessa
              för att nå den största framgången? När resurserna är begränsade
              kan man inte göra allt. Då måste man välja. Jag menar att det
              är fullständigt felaktigt att säga att det inte görs någonting
              i dag.
            </seg>
          </u>
          <note type="speaker">
            Anf. 99 PER BOLUND (mp) replik:
          </note>
          <u>
            <seg>
              Herr talman! Jag skulle vilja börja med att fullständigt underkänna
              de argument som har hörts både från statsministern och från andra
              i talarstolen här i dag. Man säger att vi i det tidigare regeringssamarbetet
              inte skulle ha drivit någon internationell klimatpolitik.
            </seg>
          </u>
          <u>
            <seg>
              Det är fullständigt felaktigt. Den förra klimatpropositionen
              hette till exempel Nationell klimatpolitik i global samverkan.
              Det har varit fullständigt självklart hela vägen från alla partier
              i den här kammaren att vi har arbetat internationellt med klimatfrågan.
            </seg>
          </u>
          <u>
            <seg>
              Däremot har vi från Miljöpartiet och våra allianspartier inte
              sagt att vi inte har något ansvar här i Sverige. Det är däri skillnaden
              består. Vi i Sverige, som har bra teknik, goda kunskaper och enormt
              goda möjligheter för förnybar energiproduktion har ett särskilt
              stort ansvar. Detta ansvar har vi från vår sida absolut tagit.
            </seg>
          </u>
          <u>
            <seg>
              Den positiva utveckling som man nu ser där fler och fler övergår
              till att använda biobränslen, sparar energi och så vidare beror
              helt och hållet på beslut som fattades under de föregående åtta
              åren. Mycket av detta beror på den skatteväxling som Miljöpartiet
              har fört in i politiken och som har fått oerhört stor påverkan
              på just klimatpolitiken och klimatanpassningen.
            </seg>
          </u>
          <u>
            <seg>
              Jag såg senast i dag ett exempel i Svenska Petroleuminstitutets
              statistik, Oljeåret 2006 . Där konstaterar man att oljeleveranserna
              till en- och tvåfamiljsbostadshus sjönk med 43,6 procent mellan
              2005 och 2006. Det är en enormt dramatisk utveckling som vi ser,
              och den beror helt och hållet på den politik som fördes under
              de tidigare mandatperioderna.
            </seg>
          </u>
          <u>
            <seg>
              Min fråga är: Är Anne-Marie Pålsson beredd att gå vidare på det
              spåret och att föreslå de åtgärder som krävs för att fortsätta
              en sådan positiv utveckling? Utan åtgärder kommer den här utvecklingen
              inte att fortsätta; det är solklart. Det som krävs är att man
              har högre kostnader för användning av fossila bränslen så att
              man får ned denna användning. Samtidigt ska man ge stöd till alternativen.
              Är du beredd att föreslå sådana åtgärder, Anne-Marie Pålsson?
            </seg>
          </u>
          <note type="speaker">
            Anf. 100 ANNE-MARIE PÅLSSON (m) replik:
          </note>
          <u>
            <seg>
              Herr talman! Per Bolund var i sitt anförande mycket dramatisk
              nästan ödesmättad. Han talade om åtta år eller 96 månader. Hur
              många veckor det blir har jag glömt bort.
            </seg>
          </u>
          <u>
            <seg>
              Ja, det är möjligt att det är precis så det är. Men då skulle
              jag vilja be Per Bolund att säga detta till George W. Bush. Säg
              detta till Angela Merkel! Säg detta till Kinas statschef, som
              snart kommer på besök! Säg det till de länder vars agerande gör
              den största skillnaden! Det är det centrala.
            </seg>
          </u>
          <u>
            <seg>
              Denna insikt måste komma. Jag vill inte underkänna de ansträngningar
              som görs på den nationella marknaden. Jag vill inte underkänna
              att vi har satsat och försökt flytta fram våra egna positioner.
              Det är viktigt, men det räcker inte. Denna insikt måste sprida
              sig ut i hela samhällskroppen och hela det politiska systemet.
              Vi måste göra det tillsammans.
            </seg>
          </u>
          <u>
            <seg>
              När det gäller de förändringar som har gjorts är det självklart
              att skatteomläggningen har bidragit. Visst har de insatser som
              gjorts bidragit. Men de största effekterna har snarast kommit
              från det som marknaden har åstadkommit alldeles på egen hand.
            </seg>
          </u>
          <u>
            <seg>
              Oljeprischocken på 1970-talet satte i gång ett intensivt arbete
              för att komma ifrån oljeberoendet. Då behövde vi inga politiska
              pekpinnar. Marknaden klarade det. Utsläppsrätterna var just en
              sådan marknadsneutral åtgärd för att få in effekten av utsläppen
              av växthusgaser och få marknadsaktörerna att integrera detta i
              sina egna beslut. Sådant gör skillnad, och sådant behöver vi.
            </seg>
          </u>
          <note type="speaker">
            Anf. 101 PER BOLUND (mp) replik:
          </note>
          <u>
            <seg>
              Herr talman! Jag var ju inte med i politiken på 70-talet, men
              jag har inte fått uppfattningen att marknaden skötte det där helt
              på egen hand. Det var väl snarare ganska genomgripande politiska
              åtgärder som gjorde att man till exempel ställde krav på energieffektivitet
              vid husbyggnation och så vidare. Jag vet inte om jag accepterar
              att man säger att marknaden klarade hela omställningen på egen
              hand.
            </seg>
          </u>
          <u>
            <seg>
              Jag oroas av Anne-Marie Pålssons resonemang om att vi ska prata
              med kineserna och med George W. Bush och att det är de som ska
              vidta åtgärderna. Jag tycker att det är att svära sig fri från
              ansvaret. Sverige har trots allt klart större utsläpp av koldioxid
              och andra växthusgaser än genomsnittet i världen. Vi har klart
              större utsläpp än vad som är långsiktigt hållbart. Innan vi har
              åtgärdat det finns det ingen möjlighet för oss att slå oss till
              ro, lägga armarna i kors och säga att vi är klara.
            </seg>
          </u>
          <u>
            <seg>
              Det finns också en annan anledning att vidta åtgärder hemma:
              För att kunna prata med Kina och med USA måste vi kunna visa på
              åtgärder på hemmaplan. Om vi inte gör någonting så kommer de inte
              att lyssna på vad vi har att säga. Till viss del går det att göra
              som statsministern har gjort nu åka och visa på tidigare meriter
              och de åtgärder som har kommit ut av det. Men för att vi ska kunna
              få ett genomslag internationellt måste vi från Sveriges sida visa
              att vi är beredda att vidta ytterligare åtgärder och faktiskt
              gå före och komma framåt.
            </seg>
          </u>
          <u>
            <seg>
              Det är föregångarna man lyssnar på. Det är de som har ett ord
              med i det här samtalet. Utan sådana åtgärder och utan vidare arbete
              för att minska Sveriges klimatpåverkan kommer Sveriges ord att
              bli mindre och mindre värt internationellt. Vår röst kommer att
              tystna.
            </seg>
          </u>
          <u>
            <seg>
              Min fråga är fortfarande: Är Anne-Marie Pålsson beredd att fatta
              de beslut som krävs för att den positiva utveckling som vi nu
              ser också kommer att fortsätta i framtiden? Eller kommer vi att
              ha en mandatperiod som är förlorad tid, där inte åtgärder vidtas?
              Måste vi sätta i gång igen, efter nästa val, med nya åtgärder?
            </seg>
          </u>
          <note type="speaker">
            Anf. 102 ANNE-MARIE PÅLSSON (m) replik:
          </note>
          <u>
            <seg>
              Herr talman! Per Bolund får det att låta som om regeringen inte
              gör någonting alls. Men det görs faktiskt en hel del. Däremot
              är vi inte så förskräckligt pigga på att komma med några pekpinnar
              på var någonstans anläggningar för framställandet av biodrivmedel
              ska etableras. Betänkandet rör frågor som är av den karaktären.
              Vi tror inte att det är vår uppgift vi som sitter i den här byggnaden
              att tala om var detta ska finnas. Vi tror att den så kallade marknaden
              kan klara det mycket bättre än vi vad vi kan göra.
            </seg>
          </u>
          <u>
            <seg>
              Det är viktigt att understryka detta. Jag vill också ånyo påpeka
              att det sker mycket arbete. Det pågår ett arbete i kanslihuset
              för att utveckla klimatpolitiken och energipolitiken. Men vi är
              inte överens med Miljöpartiet i synen på åtgärder av nationell
              och reglerande karaktär. Vi vill införa mer av generella marknadsneutrala
              åtgärder för att få en större räckvidd. Vi är också bergfast övertygade
              om att det bara är tillsammans med andra som det kommer att göra
              någon skillnad.
            </seg>
          </u>
          <note type="speaker">
            Anf. 103 ÅKE SANDSTRÖM (c):
          </note>
          <u>
            <seg>
              Herr talman! Detta betänkande innehåller ett stort antal energipolitiskt
              viktiga frågor. Det faktum att energifrågorna totalt sett är en
              av våra allra största framtidsutmaningar torde vi alla vara överens
              om. För övrigt anser jag personligen att vi är överens om det
              allra mesta i de delar som redovisas i betänkandet.
            </seg>
          </u>
          <u>
            <seg>
              Energifrågorna är i dubbel mening heta. Det är medvind för de
              alternativa och förnybara energislagen. Betänkandet rymmer i första
              hand en rad tekniska utvecklingsfrågor. Det är naturligt då det
              bygger på ett antal motioner. De frågorna är givetvis viktiga.
              Men jag vill ta det här tillfället i akt att betona vårt eget
              personliga ansvar. Det har inte någon sagt ett ord om. Vad kan
              vi själva som medborgare bidra med när det gäller energibesparingar
              genom omställning och förändring av vår energikonsumtion?
            </seg>
          </u>
          <u>
            <seg>
              Allt börjar hos dig är en bra utgångspunkt även på energiområdet.
              I det sammanhanget är det viktigt att betona hur angeläget det
              fortsatta stödet till energirådgivarna är. De gör ett fantastiskt
              arbete runt om i vårt land. För att ändra vårt beteende behöver
              vi handfast rådgivning i denna del av energifrågorna. Det handlar
              om hur vi kan spara energi när det gäller exempelvis belysning,
              bilkörning och transporter, hemelektronik, värme i lägenheter
              och hus och så vidare. Den sparade kilowattimmen är som bekant
              den billigaste. Det gäller självfallet även inom industrin där
              det finns stora potentialer till minskad elanvändning.
            </seg>
          </u>
          <u>
            <seg>
              Herr talman! Omställning i olika former är ett nyckelbegrepp
              för att vi ska klara den stora utmaning som vi står inför på energiområdet.
              Vi i Centerpartiet har också ställt upp på det omställningsprogram
              som under många år fungerat väl som stimulans för konvertering
              från fossila bränslen till förnybara alternativ. Jag deltog själv
              aktivt i den debatten mellan 1998 och 2002.
            </seg>
          </u>
          <u>
            <seg>
              Det är en viktig förutsättning att energipolitikens inriktning
              är blocköverskridande. Det är särskilt angeläget i denna tid då
              energilösningarna kräver stora investeringar i anläggningar, vilket
              i sin tur förutsätter långsiktiga och stabila spelregler. Som
              framgår av betänkandet är det också ett viktigt besked att riksdagens
              partier kommer att bjudas in i den fortsatta processen.
            </seg>
          </u>
          <u>
            <seg>
              Vi står inför en spännande tid med flera viktiga utredningar
              som ska utvärderas och tolkas. Det har framförts här att vi ska
              handla snabbt innan utredningarna är färdiga. Jag delar inte den
              synen.
            </seg>
          </u>
          <u>
            <seg>
              Oljekommissionens arbete, under utmärkt ledning av Stefan Edman,
              är precis remissbehandlat. Stoppdatum var denna vecka. Det blir
              mycket spännande att ta del av det materialet.
            </seg>
          </u>
          <u>
            <seg>
              Herr talman! Hela den gröna sektorn, fotosyntesen och bioenergin,
              är en utomordentlig förnybar resurs för hela kedjan, från mat
              på bordet till bränsle i tanken och råvaror till industrin. Låt
              oss vårda och ta till vara dessa resurser! Det hoppas jag också
              att vi är helt överens om. Jag utgår ifrån det.
            </seg>
          </u>
          <u>
            <seg>
              EU kommer att ta fram ett ramdirektiv för förnybar energi. Det
              är berört här tidigare. Europarådet behandlar för närvarande ett
              omfattande energipaket. Nationellt arbetas det med en handlingsplan
              för energieffektivisering. Mycket händer just nu, och vi torde
              alla förutsätta att allt detta jobb ska ske utan dröjsmål. Där
              delar jag Berit Högmans uppfattning att det ska skyndas på så
              mycket det bara går.
            </seg>
          </u>
          <u>
            <seg>
              Detta gäller även som synpunkt på den reservation i dessa frågor
              som finns i betänkandet. Regeringen ska återkomma med konkreta
              förslag på området. När strategin är utarbetad och samverkan över
              blockgränserna etablerad är det vår utgångspunkt att vi även ska
              nå samsyn när det gäller medelsbehovet för dessa insatser.
            </seg>
          </u>
          <note>
            Herr talman! Med detta yrkar jag bifall till förslaget i föreliggande
            betänkande och avslag på aktuella motioner.
          </note>
          <note type="speaker">
            Anf. 104 KENT PERSSON (v) replik:
          </note>
          <u>
            <seg>
              Herr talman! Det var väldigt mycket som var på gång, enligt Åke
              Sandström, men jag uppfattade inte det konkreta innehållet i det
              som är på gång. Du refererar till kommande diskussioner tillsammans
              i en energigrupp som regeringen eventuellt kommer att bjuda in
              till. Vi vet inte när det blir.
            </seg>
          </u>
          <u>
            <seg>
              FN:s klimatpanel har i den senaste rapporten pekat på att växthusgaserna
              måste minska med 85 procent fram till 2050. De säger också att
              den lösning som de ser framför sig är ökad energieffektivisering
              och förnybar energi. Det har vi i Vänsterpartiet påpekat under
              ett flertal år. Ni har själva varit med i det här arbetet, senast
              i energiöverenskommelsen 2002.
            </seg>
          </u>
          <u>
            <seg>
              Jag undrar vad ni väntar på egentligen. Vad väntar du på, Åke
              Sandström, som gör att vi inte kan ta de här stegen och gå vidare
              nu? Vi tappar tid och tempo. Industrin i Sverige tappar också
              tid och tempo. Det värsta som kan hända är att vi återkommer till
              den situation som vi hade på 80-talet då hela vår vindkraftsforskning
              och det försprång som vi hade gick förlorade på grund av att vi
              gick in på en felaktig väg. Vi tappade hela det teknikförsprånget.
              Låt inte det ske igen! Vad är det Åke Sandström väntar på?
            </seg>
          </u>
          <note type="speaker">
            Anf. 105 ÅKE SANDSTRÖM (c) replik:
          </note>
          <u>
            <seg>
              Herr talman! Det är viktigt att vi funderar på hur vi uttrycker
              oss för att vi inte helt ska tala förbi varandra. Jag väntar självfallet
              inte på något. Om man drar sig till minnes vad som hände under
              sju månader under den tid då vi ingick i energisamarbetet var
              det inte så rasande mycket som hände under vissa delar av de sju
              månaderna. Det kan jag intyga.
            </seg>
          </u>
          <u>
            <seg>
              Strategierna jobbas fram. Det finns en balans och en närhet till
              miljöfrågorna här. De insatser som har gjorts på det området tangerar
              detta. Det handlar om miljöbilspremien, klimatmiljarden, havsmiljörådet
              och så vidare. Det är en hel del tekniska och praktiska problem
              som har gjort att man inte har kunnat sätta alla de här förslagen
              och tankarna i sjön.
            </seg>
          </u>
          <u>
            <seg>
              Vi har ingen delad uppfattning om inriktning av energipolitiken.
              Det handlar om att få tag på folk och sätta i gång arbetet i full
              skala. Det har inte gått att få fram mer under de här första sju
              månaderna.
            </seg>
          </u>
          <note type="speaker">
            Anf. 106 KENT PERSSON (v) replik:
          </note>
          <u>
            <seg>
              Herr talman! Kan det kanske bero på att ni inte är eniga och
              inte har en samlad bild av vilken inriktning politiken behöver
              ha? Ni hade ju inte det i den höstbudget som presenterades. Det
              kom egentligen först i samband med att Sternrapporten presenterades.
              Då blev det ett uppvaknande. Sedan har FN:s klimatpanel förtydligat
              detta.
            </seg>
          </u>
          <u>
            <seg>
              Åke Sandström tog upp energirådgivarnas positiva inverkan, men
              faktum är att ni drog ned på anslaget. Frågan är vem som ska betala
              den här kostnaden om de ska fullfölja det goda arbete som Åke
              Sandström säger att de gör. Det är ett tydligt exempel. Vi har
              tidigare debatterat Forska och väx som också är oerhört viktigt
              i satsningen på teknikutveckling för små företag. Det är också
              någonting som man helt har tappat bort. Jag vet inte om det beror
              på rent sjabbel eller något annat, men det finns inte med. Det
              finns en rad andra förslag i er budget som haltar. Rent praktiskt
              lever ni inte upp till det du säger här, Åke.
            </seg>
          </u>
          <note type="speaker">
            Anf. 107 ÅKE SANDSTRÖM (c) replik:
          </note>
          <u>
            <seg>
              Herr talman! Det är en mindre förändring i budgeten. Jag vet
              att det är bortlyft pengar i huvudkapitlet som går direkt till
              solvärme.
            </seg>
          </u>
          <u>
            <seg>
              Det finns en mindre neddragning, det är rätt. Forska och väx
              hamnade, som vi från näringsutskottet vet, i situationen att de
              fick ett mindre anslag i år, och det beklagar jag. Det är återställt
              till nästa år.
            </seg>
          </u>
          <u>
            <seg>
              Jag var med när den förra regeringen halverade bidragen till
              de tekniska attachéerna runt om i världen, men jag gjorde inte
              särskilt stort väsen av det, för jag vet att sådana omprövningar
              av gällande budget sker.
            </seg>
          </u>
          <u>
            <seg>
              Som svar på din direkta fråga vill jag säga att det inte finns
              någon oenighet i den del av Näringsdepartementet som behandlar
              energifrågor, det vet jag. Det har helt enkelt inte varit möjligt
              att få till stånd alla de delar som behövs för att sätta ned foten
              inom alla dessa områden, men jag vill betona att vi är överens
              om inriktningen, den praktiska tillämpningen och den tekniska
              inriktningen.
            </seg>
          </u>
          <u>
            <seg>
              Vi kan träta om vad som har hänt under tolv år och vad som har
              hänt under sju månader. Det är ju väldigt vanligt att man gör
              det nu, men jag tar inte helt till mig just den delen av diskussionen.
            </seg>
          </u>
          <note type="speaker">
            Anf. 108 PER BOLUND (mp) replik:
          </note>
          <u>
            <seg>
              Herr talman! Jag tycker att det är intressant att notera de olika
              inriktningarna inom allianspartierna. Vi har hört statsministern
              och Anne-Marie Pålsson stå här och prata om det internationella
              sammanhanget. De som ska vidta åtgärder är USA och Kina. Åke Sandström
              säger i stället att åtgärderna ska genomföras på individuell nivå.
              Det är individerna som ska vidta åtgärder; man ska börja hos sig
              själv. Den sparade kilowattimmen är alltid den billigaste, och
              det är individen som ska spara.
            </seg>
          </u>
          <u>
            <seg>
              Det intressanta är att de enda som uppenbarligen inte ska göra
              någonting är riksdag och regering. Där behövs det uppenbarligen
              inte några åtgärder, utan det är individer och andra nationer
              som ska vidta åtgärderna. Det upprör mig lite grann, för jag tycker
              att en stor del av ansvaret för att vidta åtgärder som leder till
              en växling av energi- och transportsystem som leder bort från
              fossila bränslen ligger just hos riksdag och regering.
            </seg>
          </u>
          <u>
            <seg>
              Det jag dock egentligen vill fråga om är fossilgasen och allianspartiernas
              inställning till denna. Det finns en rapport som är framtagen
              i samarbete mellan Lantbrukarnas Riksförbund och Svenska Naturskyddsföreningen
              med flera. Där har man gått igenom fossilgasutbyggnaden och kommer
              med mycket starka argument mot den och användningen av fossilgas
              i Sverige. Man konstaterar att det inte leder till någon minskning
              av koldioxidutsläppen utan tvärtom en ökning.
            </seg>
          </u>
          <u>
            <seg>
              Man konstaterar också att vi hamnar i ett ökat beroende av importerade
              fossila bränslen. Man konstaterar att vi riskerar att hamna i
              en låsning där vi bygger upp ett nytt storskaligt infrastruktursystem
              som det sedan är svårt att komma ur eftersom mycket pengar har
              investerats. Man konstaterar slutligen att fossilgasen tränger
              ut förnybar energi.
            </seg>
          </u>
          <u>
            <seg>
              Min fråga är om Åke Sandström anser att fossilgasen är lämplig
              att använda i det svenska energisystemet och om vi dessutom ska
              medverka till att bygga ut den. Om inte, vad tycker du att regeringen
              bör göra åt det?
            </seg>
          </u>
          <note type="speaker">
            Anf. 109 ÅKE SANDSTRÖM (c) replik:
          </note>
          <u>
            <seg>
              Herr talman! Först och främst: Vad bra att det tänks olika! Det
              är just därför vi är en bra allians. Vi tänker lite olika, och
              vi har olika förslag. Där det alltid tänks lika, där tänks det
              lite. Det har vi kunnat bevittna tidigare.
            </seg>
          </u>
          <u>
            <seg>
              Vem ska göra vad? Per Bolund tror att det inte händer någonting
              nu. Det händer otroligt mycket ute i landet! Det finns en fantastisk
              investeringsvilja i allt från vindkraft till biogasanläggningar
              och så vidare. Välkommen till verkligheten! Man ska inte tro att
              det bara händer här i huset, utan det händer faktiskt en hel del
              ute i landet.
            </seg>
          </u>
          <u>
            <seg>
              Fossilgas, nej tack! Den inriktning som jag läst om i reservationer
              och som jag tror att vi har en stor majoritet för är att det är
              mycket bättre att satsa på biogasen i stället. Vi behöver stå
              på flera ben i energisammanhanget.
            </seg>
          </u>
          <u>
            <seg>
              Hela drivmedelssidan har vi inte hunnit tala någonting om, men
              det finns ju en jätteutmaning även där när det gäller biodrivmedlen.
              Du nämnde också svartlutsförgasningen, och det finns ny teknik
              från Tyskland när det gäller att ta fram syntetisk diesel och
              så vidare. Energisektorn behöver flera olika alternativ. Men som
              sagt är svaret på din direkta fråga att vi säger nej till fossilgas.
            </seg>
          </u>
          <note type="speaker">
            Anf. 110 PER BOLUND (mp) replik:
          </note>
          <u>
            <seg>
              Herr talman! Det kan säkert finnas fördelar med att tänka olika,
              men kanske det viktigaste är att tänka rätt. Det tror jag är det
              som behövs för att man ska komma vidare i klimatfrågan. Där är
              jag väl inte riktigt lika optimistisk om att allianspartierna
              kommer att hamna vid rätt slutsats, hur olika man än tänker.
            </seg>
          </u>
          <u>
            <seg>
              När det gäller fossilgasen ser man att Åke Sandström och andra
              representanter från Centerpartiet uttalar sig negativt, men samtidigt
              öppnar man dörren för fossilgasutbyggnad på olika sätt. Jag har
              haft interpellationsdebatter med näringsministern där jag har
              frågat om omställningen, och det finns aldrig något klart ställningstagande
              där man säger att man inte kommer att genomföra eller medverka
              till en fossilgasutbyggnad i Sverige.
            </seg>
          </u>
          <u>
            <seg>
              I det samarbete som Åke Sandström hade under den tidigare mandatperioden
              med Socialdemokraterna och Vänsterpartiet genomfördes faktiskt
              skattesänkningar för fossilgasgenererad el och värme. Det är det
              som också har lett till att det nu planeras och byggs fossilgasverk
              i både Göteborg och Malmö, och att flera energibolag planerar
              för utbyggnader av fossilgasledningar i Sverige.
            </seg>
          </u>
          <u>
            <seg>
              Även om Åke Sandström uppenbarligen har tänkt rätt när det gäller
              fossilgasen och säger nej skulle det också behövas politiska åtgärder
              och styrmedel så att man faktiskt får en politik och en marknadsutveckling
              som går åt det hållet. Det har vi inte sett än så länge.
            </seg>
          </u>
          <u>
            <seg>
              Frågan är väl om Åke Sandström är beredd att ta den konflikten
              med regeringen och se till att det faktiskt kommer sådana politiska
              beslut och åtgärder som gör att vi slipper att få en låsning till
              fossilgasanvändning i Sverige.
            </seg>
          </u>
          <note type="speaker">
            Anf. 111 ÅKE SANDSTRÖM (c) replik:
          </note>
          <u>
            <seg>
              Herr talman! Att tänka rätt är stort; att tanka rätt är större.
              Så kan man säga på tal om biodrivmedel!
            </seg>
          </u>
          <u>
            <seg>
              Miljöpartiet stod ju utanför under de här åren som vi samarbetade
              med Vänstern och Socialdemokraterna med konverterings- och omställningsprogram
              och så vidare. Kanske har man spårat något som inte var bra där.
              Vi har inte sagt att några statliga medel ska användas till någon
              utbyggnad av ett fossilt gasnät. Det är väl fortfarande en ståndpunkt,
              och den fattades under den perioden, det vet jag mycket tydligt.
            </seg>
          </u>
          <u>
            <seg>
              Värderingarna av vad som är att tänka rätt kan vara olika. Det
              är precis därför vi ska försöka att med all kraft och med all
              ärlig vilja få till stånd en blocköverskridande energipolitik,
              för det här är framtidsfrågor som är jättestora och viktiga. Vi
              får inte skämta bort dem, utan vi måste tala med varandra och
              inte om varandra.
            </seg>
          </u>
          <u>
            <seg>
              Vi har en möjlighet nu. Jag vill inte ta ordet konflikt i min
              mun, för vi behöver inte ha någon konflikt inom regeringen, utan
              vi ska ta till oss de goda krafter och de goda kunskaper som finns
              och göra detta gemensamt över blockgränserna. På den punkten behöver
              jag inte ta en konflikt med dem som är ansvariga för energipolitiken
              i regeringen.
            </seg>
          </u>
          <note type="speaker">
            Anf. 112 BERIT HÖGMAN (s) replik:
          </note>
          <u>
            <seg>
              Herr talman! Jag tycker att Per Bolund slog huvudet på spiken
              i sin sammanfattning, nämligen att det som förenar er i alliansen
              är att regering och riksdag minsann inte ska göra något, utan
              det är alla andra som ska göra någonting. Då har ju ingenting
              lärts av verkligheten och erfarenheten.
            </seg>
          </u>
          <u>
            <seg>
              I dag kan vi läsa i Dagens Nyheter att konverteringsstödet har
              gett resultat. Stödet till att konvertera från oljepanna till
              någonting annat har naturligtvis bidragit till att vi har uppfyllt
              målet när det gäller koldioxidutsläppet. Nu är dock konverteringspengarna
              slut, och inga nya pengar kommer.
            </seg>
          </u>
          <u>
            <seg>
              Jag är alldeles övertygad om att Åke Sandström och jag representerar
              delar av landet där det fortfarande finns åtskilliga oljepannor
              kvar i hushållen hos äldre människor. Det finns alltså all anledning
              att fortsätta det jobbet. Konverteringsstödet har som sagt sig
              visat sig vara framgångsrikt, och vi har nått resultat. Varför
              inte fortsätta?
            </seg>
          </u>
          <note type="speaker">
            Anf. 113 ÅKE SANDSTRÖM (c) replik:
          </note>
          <u>
            <seg>
              Herr talman! Omställningsprogrammet fortsätter ju. Det har vi
              inte på något sätt tagit bort. Den uppgörelse vi hade förra året
              sträcker sig även över detta år.
            </seg>
          </u>
          <u>
            <seg>
              Jag var beredd på frågan om oljepannorna, så det tog jag reda
              på. Just när det gäller den delen, konverteringsbidraget, är 12
              miljoner lyft till solvärme från den punkten. Det har medfört
              att det blivit tomt på det kontot i år. Sådant är läget. Det är
              ett korrekt påpekande.
            </seg>
          </u>
          <u>
            <seg>
              Det går ju också att rätta till. Det är ju ingenting som är givet.
              Självklart ska omställningsprogrammet fortsätta, och där går det
              också att få in nya möjligheter. Jag tror mig veta att den största
              andelen av alla oljepannor är utbytta, och då kanske man ska se
              på andra tekniska lösningar.
            </seg>
          </u>
          <note type="speaker">
            Anf. 114 BERIT HÖGMAN (s) replik:
          </note>
          <u>
            <seg>
              Herr talman! Det är nog tyvärr så, Åke, att det finns lite för
              många oljepannor kvar hos äldre människor i egna hus. Men nu är
              de pengarna borta.
            </seg>
          </u>
          <u>
            <seg>
              Det handlar ju hela tiden om val. Jag hoppas att Åke Sandström
              är medveten om det. Vi införde fastighetsskatt på vattenkraften
              för att få loss medel till konverteringsstöd. Det handlar om att
              hela tiden omfördela. Skatteväxlingen var också ett exempel på
              det.
            </seg>
          </u>
          <u>
            <seg>
              Det din regering nu gör är att uteslutande ge karameller till
              den rikaste tiondelen av Sveriges befolkning, och ingenting av
              det har något slags profil av ett hållbart och grönt samhälle.
              Du har en jättestor hemläxa i den regeringskoalition du har satt
              dig i.
            </seg>
          </u>
          <u>
            <seg>
              Jag ska ärligt säga att du har en ärlig och sympatisk inställning
              till frågan, men jag är väldigt bekymrad över de kolleger du omger
              dig med.
            </seg>
          </u>
          <u>
            <seg>
              Jag har en konkret fråga ändå, avslutningsvis: Är du, Åke Sandström,
              beredd att med samma värme som du drivit frågorna hittills fortsätta
              driva frågan om att vi inte ska bygga ut kärnkraften?
            </seg>
          </u>
          <note type="speaker">
            Anf. 115 ÅKE SANDSTRÖM (c) replik:
          </note>
          <u>
            <seg>
              Herr talman! Jag ska inte gå in på en debatt om fastighetsskatten
              här. Däremot vet jag, för jag minns siffror, att den förra regeringen
              har höjt fastighetsskatten för vattenkraftsföretagen från 550
              miljoner 2004 till 2 miljarder 2006. Det är ganska mycket pengar.
              Jag tror också att det har en inverkan på elpriset för oss konsumenter,
              men det är en annan historia. Det finns mycket annat som har inverkat
              på vårt elpris.
            </seg>
          </u>
          <u>
            <seg>
              Jag är beredd att jobba vidare. Jag har sedan urminnes tider,
              höll jag på att säga jag har varit med så länge inte gillat kärnkraften,
              och jag kommer också fortsättningsvis att jobba utifrån den ståndpunkten.
            </seg>
          </u>
          <note>
            Ajournering
          </note>
          <note>
            Kammaren beslutade kl. 16.53 på förslag av förste vice talmannen
            att ajournera förhandlingarna till kl. 17.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 17.00.
          </note>
          <note>
            12 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <u>
            <seg>
              minst tre fjärdedelar
            </seg>
          </u>
          <u>
            <seg>
              mer än hälften
            </seg>
          </u>
          <u>
            <seg>
              minst tre fjärdedelar
            </seg>
          </u>
          <u>
            <seg>
              mer än hälften
            </seg>
          </u>
          <note>
            Punkterna 2 och 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 4
          </note>
          <note>
            Punkt 6
          </note>
          <note>
            Övriga punkter
          </note>
          <note>
            13 § (forts. från 11 §) Vissa energipolitiska frågor (forts.
            NU11)
          </note>
          <note type="speaker">
            Anf. 116 CARL B HAMILTON (fp):
          </note>
          <u>
            <seg>
              Herr talman! Låt mig genast gå in på några saker som sägs i reservationerna.
              Jag börjar med Kent Perssons reservation under punkt 1. I reservationen,
              som handlar om bioenergi, står: Strategin behövs även för att
              genom nya ekonomiska styrmedel bidra till ökad odling och användning
              av andra bioenergikällor än skogsråvara och avfallsbränslen samt
              att detta sker i harmoni med miljökvalitetsmålen.
            </seg>
          </u>
          <u>
            <seg>
              Den kritik som jag nu ska framföra riktar sig egentligen inte
              bara mot Kent Persson. Det finns saker att kritisera på andra
              håll också. Det här ger ett sörgårdsinriktat intryck. Det låter
              som att bioenergi och biomassa är utan problem. Jag tycker att
              vi har ansvar för att påpeka att det också är många problem förenade
              med detta. En storskalig satsning på biomassa skapar problem för
              den biologiska mångfalden. Om man ska få en hög produktivitet,
              vilket naturligtvis varje odlare kommer att sträva efter, kommer
              man att använda konstgödsel och bekämpningsmedel i stora mängder.
              Det leder till läckage till våra vattendrag och till Östersjön.
            </seg>
          </u>
          <u>
            <seg>
              Jag vill vända mig mot den beskrivning som finns i flera av reservationerna
              och delvis kanske också i texten: att det här är något slags kungsväg
              till det förnybara energisamhället. Biomassa är inte det. Eller
              rättare sagt: Priset för detta är en väldigt stor miljöförstöring
              i Sverige av ett annat slag än det som sker genom utsläpp av koldioxid.
            </seg>
          </u>
          <u>
            <seg>
              Det andra som jag vill ta upp är energieffektivisering. Jag ska
              citera ur den reservation som Berit Högman står bakom. Det är
              två påståenden där som jag skulle vilja diskutera. Det första
              är det som står på s. 49: Att ställa om energisystemet till en
              långsiktigt hållbar energiproduktion rymmer otvivelaktigt en enorm
              potential i tillväxt, arbetstillfällen och för ett uthålligt samhälle.
            </seg>
          </u>
          <u>
            <seg>
              Det här med enorm potential i tillväxt och arbetstillfällen stämmer
              inte. Det är ett stort problem när man framställer det så. Varför
              är det då inte så? Vi ser två typer av förändringar. Energipriserna
              går upp över hela linjen. Det gör inte att det är en enorm potential.
              Det innebär att de som drabbas av högre energipriser får en lägre
              realinkomst. De får betala mer. Det är det som sker när schejkerna
              i Mellanöstern höjer oljepriset eller njuter av höga oljepriser.
              Då blir de rikare och vi fattigare. Det faktum att vi i den situationen
              blir fattigare innebär inte någon enorm potential för tillväxt.
              Det är möjligt att reservanterna inte i första hand tänker på
              det, utan på relativprisförändringen, att fossila bränslen ska
              bli dyrare. Det är hela tanken med utsläppsrätter och koldioxidskatter.
            </seg>
          </u>
          <u>
            <seg>
              Innebär det då tillväxt och fler arbetstillfällen? Nej, det gör
              det inte alls! Vi har diskuterat detta tidigare. Jag menar att
              vi som politiker har ansvar för att inte lura medborgarna och
              väljarna. Vissa delar av ekonomin ska expandera, nämligen de som
              baseras på eller sysslar med kolfri energiproduktion. Men andra
              delar ska minska i omfattning. Man ska ju lägga ned smutsiga kolkraftverk
              och stålverk och ersätta dem med annan produktion.
            </seg>
          </u>
          <u>
            <seg>
              Tanken att det bara är fint med energiomställning, eftersom den
              ger fler jobb, ökad tillväxt och till och med ökad export, är
              alldeles för enkel. Jag menar att detta är att lura medborgarna.
              Jag ser det gång på gång, och jag vill inte säga att den borgerliga
              sidan är oskyldig på denna punkt, för jag ser det även i våra
              programskrifter. Men det är oriktigt.
            </seg>
          </u>
          <u>
            <seg>
              Vad vi i stället ska sträva efter är en energiomställning som
              inte utsätter människor för onödigt stora påfrestningar. De ska
              inte onödigtvis behöva flytta till annan ort. De ska inte onödigtvis
              behöva byta jobb om de trivs med det jobb de har. De ska inte
              onödigtvis behöva sänka sina inkomster. Den flagellantinställning
              som framför allt Miljöpartiet har, att man ska piska sig själv
              och då blir bättre som energisparare, tar jag avstånd från. Jag
              tycker också att andra får vara försiktiga med att ansluta sig
              till den hållningen.
            </seg>
          </u>
          <u>
            <seg>
              Klimatpolitiken utgörs av en lång räcka med olika bidrag, uppfattar
              jag det som när Berit Högman beskriver den. Klimatpolitik är på
              något sätt lika med fler och ökade bidrag. Är det på det sättet
              Socialdemokraterna uppfattar en aktiv klimatpolitik?
            </seg>
          </u>
          <u>
            <seg>
              Det andra jag vill ta upp i Berit Högmans reservation är ett
              avsnitt som börjar med nästa mening: Inget land kan undvika att
              ställa om sitt energisystem, det är bara en fråga om att agera
              nu eller senare. Sedan kommer det som jag invänder mot: En sak
              är dock klar. Det land som sist lämnar fossilsamhället bakom sig
              är det land som förlorar.
            </seg>
          </u>
          <u>
            <seg>
              Det är ju precis tvärtom i den internationella ekonomin! Det
              är en kapplöpning om att slippa ställa om. Indien, Kina och USA
              vill inte ställa om tyvärr, kan vi säga. Där är mekanismen den
              att det bästa är om alla andra ställer om, men inte det egna landet.
              Tyvärr är det på det sättet. Svårigheten i internationella energiöverenskommelser,
              Kyotoavtalet och alla andra, är att man ska låsa in dem som vill
              vara fripassagerare på skutan när man ska minska koldioxidutsläppen.
              Berit Högmans reservation säger att man förlorar om man inte deltar,
              men egentligen är det raka motsatsen, och det är precis det som
              är problemet i de internationella överenskommelserna.
            </seg>
          </u>
          <u>
            <seg>
              Nu ska inte Per Bolund komma undan, utan jag ska säga några saker
              även till honom. Det handlar om de åtta åren för energiomställning
              och det nationella perspektivet. Jag förstår att Per Bolund är
              intresserad av att fokusera på det nationella perspektivet, eftersom
              han inte har några instrument för internationellt verksamma alternativ.
              Per Bolund och hans parti är ju skeptiska till EU och vill att
              Sverige ska lämna Europeiska unionen.
            </seg>
          </u>
          <u>
            <seg>
              Men Per Bolund, det gäller inte bara att ha en ambitiös politik,
              utan också att ha redskap för att utföra politiken. Det är det
              som är så paradoxalt med er politik; ni kan inte välja vilket
              som är viktigast här i världen: huruvida det är att bekämpa den
              europeiska unionen eller att bekämpa klimathotet. Ni kan inte
              välja, eller rättare sagt, ni gör tydligen valet att det viktigaste
              är att bekämpa klimathotet inom Sveriges gränser. Nu är det här
              ett globalt problem, och det är en del som gör sig lustiga över
              att de borgerliga politikerna här har framfört detta.
            </seg>
          </u>
          <u>
            <seg>
              Jag ska presentera en liten gangsterkalkyl, som man säger bland
              ekonomer, en förenklad kalkyl för att illustrera det globala problemet
              och problemet med att bara diskutera i ett nationellt perspektiv.
            </seg>
          </u>
          <u>
            <seg>
              Indien och Kina har i dag 2,4 miljarder invånare tillsammans.
              Det är inte på något sätt omöjligt att de två länderna 2050 har
              nått en levnadsstandard som är ungefär den som Sydkorea har i
              dag. Då kommer deras medborgare att efterfråga energi. Hur mycket
              då? Det kan man räkna på, och man kan räkna på vad som är en dräglig
              levnadsstandard år 2050. Det motsvarar att man i de två länderna
              tillsammans skulle behöva bygga någonstans mellan 1 000 och 1
              200 reaktorer av en typ motsvarande den som man har i Finland.
              Jag säger inte att man ska bygga de reaktorerna, men jag vill
              illustrera den kolossala efterfrågan på elenergi som den ekonomiska
              utvecklingen enbart i de två länderna ger upphov till. Sedan finns
              det andra länder också.
            </seg>
          </u>
          <u>
            <seg>
              Då blir det lite futtigt att hålla på och diskutera och kritisera
              att man från borgerlig sida också tar upp det globala perspektivet.
              Jag är helt på det klara med att man måste ro med två åror i politiken,
              som jag brukar säga, en nationell åra och en global, för att klara
              det här. Gör man ingenting nationellt har man ingen legitimitet
              när man kommer till andra länder och ska tala om för dem vad de
              ska göra. Det finns andra skäl till att man ska ha en nationell
              politik, till exempel att man kan utveckla de ekonomiska styrmedlen,
              som i dag är ofullständiga, och även tekniska lösningar. Jag tror
              att det är otroligt viktigt.
            </seg>
          </u>
          <u>
            <seg>
              Men eftersom i dag 99,8 procent av världens koldioxidutsläpp
              inte sker i Sverige är det brottsligt att inte också diskutera
              den globala situationen och hur vi som global aktör ska lyckas
              övertyga andra länder och övertyga Europeiska unionen, Per Bolund,
              att agera så att vi får globalt minskade koldioxidutsläpp.
            </seg>
          </u>
          <note type="speaker">
            Anf. 117 KENT PERSSON (v) replik:
          </note>
          <u>
            <seg>
              Herr talman! Det var en väldig genomgång av oppositionens miljöpolitik
              från Carl B Hamilton. Jag vet inte ens om det finns stöd för den
              i det borgerliga lägret, för i svaren på våra yrkanden är man
              ju väldigt välvilligt inställd till dessa motioner tvärtemot vad
              Carl B Hamilton ger uttryck för.
            </seg>
          </u>
          <u>
            <seg>
              Varje mänsklig aktivitet påverkar miljön. Det vi måste slå fast
              är ju vad priset är. Det är det jag menar när jag pratar om en
              strategi och en handlingsplan, vilket också regeringen säger måste
              till. Den måste ta hänsyn till kostnadseffektivitet utifrån de
              miljömässiga aspekterna. Det är det som måste eftersträvas i en
              sådan strategi. Om det inte finns föregångare någonstans i världen
              händer det givetvis inte heller någonting. Någon måste plöja vägen.
            </seg>
          </u>
          <u>
            <seg>
              Detta kan också vara en möjlighet för den svenska industrin att
              få ett genombrott inom ett område där vi tyvärr har tappat mark,
              framför allt när det gäller vindkraften. Hela den kunskapsmassa
              vi hade försvann i och med att vi slog in på en ny väg. Jag menar
              att det inte finns någon som helst motsättning mellan nationellt
              handlande och internationellt engagemang. Absolut inte det ena
              förutsätter faktiskt det andra. Ett internationellt handlande
              förutsätter att vi faktiskt har något att komma med. Det är det
              vi har pekat på, och det är det jag är kritisk till när det gäller
              regeringens politik. Där ser jag brister.
            </seg>
          </u>
          <note type="speaker">
            Anf. 118 CARL B HAMILTON (fp) replik:
          </note>
          <u>
            <seg>
              Herr talman! Det sista från Kent Persson håller jag ju med om.
              Om vi nu är överens om att man måste göra något både på nationell
              och på internationell nivå tycker jag att det är egendomligt att
              ni lägger en sådan otrolig kraft vid att statsministern och andra
              som har talat här i dag även tar upp de globala problemen och
              nödvändigheten av globala insatser.
            </seg>
          </u>
          <u>
            <seg>
              Om man sedan konstaterar att de globala överenskommelserna är
              helt avgörande för världens koldioxidutsläpp kan det inte vara
              så förfärligt syndigt att säga att 99,8 procent av världens koldioxidutsläpp
              i dag inte sker i Sverige. Då är det ju otroligt viktigt att vi
              lyckas bli en effektiv internationell aktör inom Europeiska unionen,
              inom FN-systemet och i andra sammanhang.
            </seg>
          </u>
          <u>
            <seg>
              Jag skulle vilja uppmana dig, Kent Persson, och ditt parti att
              till att börja med lägga EU-motståndet åt sidan. Välj att bekämpa
              koldioxidutsläppen i världen i stället för att bekämpa Europeiska
              unionen! Därigenom skulle du skaffa dig ett instrument för den
              politik som förs på global nivå. I dag saknar du instrument för
              att driva din politik på global nivå.
            </seg>
          </u>
          <note type="speaker">
            Anf. 119 KENT PERSSON (v) replik:
          </note>
          <u>
            <seg>
              Herr talman! Den här diskussionen känner jag igen. Lägg ned EU-kritiken
              så löser sig allting. Men så enkelt är det faktiskt inte. När
              Oljekommissionen själv säger att industrin ytterligare kan minska
              sitt oljeberoende med 50 procent här i Sverige finns det väl anledning
              att vara föregångare och visa på möjligheterna och på resultat
              av en sådan politik gentemot omvärlden. Detta ger också det teknikförsprång
              som vi behöver om vi ska kunna utveckla ny teknik. Jag håller
              med Carl B Hamilton om att skitig industri som inte klarar av
              sina åtaganden ska läggas ned till förmån för en industri och
              en sysselsättning som är hållbar i längden.
            </seg>
          </u>
          <u>
            <seg>
              Men den här diskussionen är lika tokig som när ni pratar om att
              bygga ut kärnkraften, trots att en folkomröstning har sagt att
              den ska avvecklas. Jag respekterar det.
            </seg>
          </u>
          <u>
            <seg>
              Jag respekterar Carl B Hamiltons tes: Tänka rätt är stort, men
              tänka fritt är större. När du går i polemik med mig här frångår
              du faktiskt vad dina kamrater i utskottet har sagt i betänkandet.
              Egentligen är de positiva till de lagförslag som vi har lagt fram
              i våra motioner. De stöder dem, men de vill vänta ytterligare.
              Jag vet inte vad de vill vänta på. Att vänta på Godot är ingen
              framkomlig väg här. Det behövs handling även här i Sverige.
            </seg>
          </u>
          <note type="speaker">
            Anf. 120 CARL B HAMILTON (fp) replik:
          </note>
          <u>
            <seg>
              Herr talman! Det finns en väldig tilltro till statliga insatser,
              subventioner och regleringar här. Anne-Marie Pålsson var inne
              på det tidigare. Men det finns en erfarenhet i svensk energipolitik
              som är väldigt viktig. Det är hur Sverige hanterade de dramatiska
              oljeprisstegringarna i mitten av 1970-talet. Då var det en stor
              diskussion om man skulle bromsa prisstegringarna genom att subventionera
              oljepriserna. Men det gjorde man inte. Ett resultat av detta blev
              att Sverige på längre sikt fick ett dramatiskt minskat oljeberoende.
            </seg>
          </u>
          <u>
            <seg>
              Jag vill alltså hävda att det är otroligt mycket viktigare att
              man får rätt priser på energi än att man går in med olika typer
              av subventioner, för då får man vara försiktig.
            </seg>
          </u>
          <u>
            <seg>
              Det som jag ursprungligen tog upp med Kent Persson gällde biomassa
              och satsningen på den som en allena saliggörande strategi. Jag
              hoppas att vi är överens om att det finns en hel del problem som
              det vore ärligare mot medborgarna, inte minst på landsbygden,
              om man diskuterade öppet. Man måste ta upp de målkonflikter som
              faktiskt finns, till exempel när det gäller att täcka landet med
              salixodlingar.
            </seg>
          </u>
          <note type="speaker">
            Anf. 121 BERIT HÖGMAN (s) replik:
          </note>
          <u>
            <seg>
              Herr talman! Carl B Hamiltons anförande gav mig känslan av God
              natt, jord . Det var så oerhört pessimistiskt.
            </seg>
          </u>
          <u>
            <seg>
              Jag och vi tänker så här: Om vi i Sverige har kunskap och förmåga
              att tillverka allt ifrån vindkraftskomponenter till solceller,
              vattenreningsanläggningar och en rad tekniska komponenter som
              behövs i andra delar av världen är det klart att det skapar arbetstillfällen
              i vårt land och därmed också tillväxt.
            </seg>
          </u>
          <u>
            <seg>
              Om vi i Sverige har kunskap om hur man bygger energisnålt redan
              från början, och om vi har kunskap om processer, tjänster och
              byggkomponenter, så är det klart att vi ska visa upp det för den
              övriga världen. Det är inte på något sätt att störa marknaden.
              Det är bara smart. Men vi måste göra det tidigt, annars kommer
              andra före.
            </seg>
          </u>
          <u>
            <seg>
              Vi kan också föra en dialog med människor i vårt eget land om
              att använda vår konsumtionskraft till att konsumera upplevelser,
              händelser och tjänster i stället för att konsumera varor och på
              så sätt bidra till en hållbar utveckling.
            </seg>
          </u>
          <u>
            <seg>
              Klimatpolitik är naturligtvis inte för vare sig mig eller oss
              socialdemokrater att ge fler bidrag. De ska inte vara fler, men
              de ska användas på ett smart sätt. När till och med Svenskt Näringsliv
              och dess energiexpertis framhåller att det behövs statliga stimulanser
              i omställningen borde det väl vara något som biter till och med
              på Carl B Hamilton?
            </seg>
          </u>
          <note type="speaker">
            Anf. 122 CARL B HAMILTON (fp) replik:
          </note>
          <u>
            <seg>
              Herr talman! Nej, Berit Högman, det biter inte på Carl B Hamilton.
              Det biter inte när särintressen begär pengar till sig själva.
              Det biter inte på mig när LRF säger att de vill ha en viss lösning
              på bioenergifrågan. Det är fel.
            </seg>
          </u>
          <u>
            <seg>
              Det är feltänkt särintressen är inte det som ska styra Sveriges
              riksdags beslut. Det är många gånger svårt att veta vad som är
              rätt och vad som är fel, men man måste sträva efter det. Strävan
              ska inte vara att lyssna på vissa särintressen och sedan göra
              som de vill.
            </seg>
          </u>
          <u>
            <seg>
              Om svenska företag lyckas exportera är det naturligtvis jättebra.
              Men luras inte genom att fokusera bara på dem och säga att det
              därför blir fler jobb, ökad export och ökade inkomster. Det blir
              ju färre jobb och minskade inkomster någon annanstans. Jag vänder
              mig mot att man framställer det som att nettoeffekten är fler
              jobb och ökade inkomster att allt bara är guld och gröna skogar.
              Så enkelt är det inte, och så ska det heller inte vara. Vi vill
              ju ha en omställning, och den omställningen sker i båda ändarna
              av näringslivet.
            </seg>
          </u>
          <u>
            <seg>
              Sedan har vi synen på den gamla televerksmodellen som aldrig
              dör man säger att Televerket blev väldigt stort, fint och tekniskt
              avancerat genom att svenska staten gjorde upphandlingar som var
              inriktade på telesektorn. Det var sant på 1920-, 1930- och kanske
              på 1940-talen, men det är en annan värld i dag. Det finns inga
              gränser. Om vi ger skattesubventioner till ett inhemskt företag
              och nu talar jag inte om universitet och högskolor för att de
              ska utveckla teknik hamnar effekterna, frukterna, av den satsningen
              lika mycket utanför Sveriges gränser som innanför.
            </seg>
          </u>
          <note type="speaker">
            Anf. 123 BERIT HÖGMAN (s) replik:
          </note>
          <u>
            <seg>
              Herr talman! Det är uppenbart att både den gröna skatteväxlingen
              och andra åtgärder som den tidigare regeringen har vidtagit har
              varit framgångsrika, exempelvis i bekämpningen av koldioxidutsläpp.
              Detta har jag uppfattat att vi har varit överens om och nu kan
              glädjas åt. Jag förstår inte riktigt syftet med den diskussion
              som Carl B Hamilton drar i gång. Är det att man vill få ny näring
              till Folkpartiets kärnkraftsiver?
            </seg>
          </u>
          <u>
            <seg>
              Det finns ju ett övergripande, stort problem oavsett var vi står
              i det vi debatterar i dag. Det är att regeringen inte har någon
              energipolitik. Ni har kommit överens i de fyra partierna om att
              praktiskt taget inte göra någonting under fyra år. Det är väl
              det absolut sämsta sättet att hantera politiken. Det blir en brist
              på politik, vilket skapar osäkerhet, och det händer ingenting.
            </seg>
          </u>
          <u>
            <seg>
              Jag hoppas att det finns kolleger till Carl B Hamilton i allianspartierna
              och i regeringen som har en mer optimistisk syn och som tror att
              politik gör skillnad. Jag är alldeles övertygad om att politik
              gör skillnad.
            </seg>
          </u>
          <note type="speaker">
            Anf. 124 CARL B HAMILTON (fp) replik:
          </note>
          <u>
            <seg>
              Herr talman! Berit Högman tar fel. Mitt allmänna utseende är
              väldigt pessimistiskt, men i den här frågan är jag optimistisk.
              Jag har en stark tilltro till ekonomiska styrmedel, till exempel
              handeln med utsläppsrätter och koldioxidskatt. Ni skrattar, men
              jag vet att jag inte ser rolig ut.
            </seg>
          </u>
          <u>
            <seg>
              Jag tror att det är viktigt att man tänker igenom och utformar
              de ekonomiska styrmedlen på ett smart sätt, så att de verkligen
              styr rätt. Därför nämnde jag detta med att man inte började subventionera
              oljepriserna på 1970-talet i Sverige. Det hade en mycket viktig
              effekt, som var mycket större än politikerna då begrep.
            </seg>
          </u>
          <u>
            <seg>
              Tro inte att jag är pessimist. Däremot menar jag att man måste
              vara medveten om storleksordningarna. Det var därför jag tog exemplen
              Kina och Indien. Det blir så lätt att man förlorar perspektivet
              när man diskuterar lite vindkraft på Danmarks västkust eller biomassa
              i Sverige. Mänskligheten står inför en enorm utmaning när det
              gäller koldioxidutsläppen. Jag är helt övertygad om att bara man
              får fungerande, vattentäta internationella överenskommelser kommer
              man att klara detta. I det avseendet är jag optimist.
            </seg>
          </u>
          <u>
            <seg>
              Problemet är de internationella överenskommelserna, inte de tekniska
              möjligheterna eller att man inte har lösningar hos olika företag.
              Sådant kommer nog ändå.
            </seg>
          </u>
          <note type="speaker">
            Anf. 125 PER BOLUND (mp) replik:
          </note>
          <u>
            <seg>
              Herr talman! Carl B Hamilton har en intressant debatteknik. Han
              sprider ut ett pärlband av åsikter och anklagelser som det är
              nästan omöjligt att bemöta på de två minuter som står till förfogande.
              Samtidigt berör han som Folkpartiets energipolitiske talesman
              inte med ett enda ord vad Folkpartiet egentligen vill i energifrågan.
              Det skulle ha varit intressant att få åtminstone ett ord på vägen
              om vad man vill göra och inte bara om vad man vill att andra inte
              ska göra.
            </seg>
          </u>
          <u>
            <seg>
              Men jag vill samtidigt applådera en del av det Carl B Hamilton
              sade. Jag är glad över att han och Folkpartiet inser att biomassa
              inte är någon kungsväg och att det finns miljöproblem även med
              det. Det håller jag i högsta grad med om. Däremot finns det möjlighet
              att göra väldigt mycket utan att behöva hamna i den övergödning
              som Carl B Hamilton befarar, med förlust av biologisk mångfald
              och så vidare. Vi behöver inte sprida ut salixodlingar över hela
              landet och ta bort all jordbruksmark. Det finns mycket annat man
              kan göra. Man kan till exempel odla energigräs på områden som
              i dag är vall eller som till och med står i träda. Det finns faktiskt
              grader allt är inte svart eller vitt.
            </seg>
          </u>
          <u>
            <seg>
              Carl B Hamiltons ord om flagellantinställning var intressanta.
              Han menar att vi i Sverige genom Miljöpartiets politik är flagellanter,
              piskar oss själva och lider enormt. Vi ser nu att vi har en situation
              där vi faktiskt ligger över de åtaganden vi har gjort i Kyotoprotokollet.
              Våra utsläpp är lägre än vad vi har tagit på oss. Det beror på
              den politik som i mycket Miljöpartiet har drivit igenom.
            </seg>
          </u>
          <u>
            <seg>
              Är detta en flagellantinställning? Lider vi så mycket av detta?
              Har vi haft en väldigt dålig ekonomisk utveckling på grund av
              denna utveckling? Har de minskade koldioxidutsläppen drabbat oss
              så att det svider i skinnet? Det skulle vara mycket intressant
              att höra detta. Lider svenska folket under miljöpolitikens ok,
              som ju faktiskt har medfört att vi ligger ganska bra till när
              det gäller koldioxidutsläpp?
            </seg>
          </u>
          <note type="speaker">
            Anf. 126 CARL B HAMILTON (fp) replik:
          </note>
          <u>
            <seg>
              Herr talman! Jag ska gärna erkänna att flagellantinställningen,
              den självpiskande inställningen i Miljöpartiet, är något som jag
              tar upp därför att jag har följt Miljöpartiets kongress. Där förefaller
              det vara en ganska vitt spridd uppfattning att ju tuffare man
              är mot sig själv, desto bättre är det för miljön. Det är detta
              jag vänder mig emot.
            </seg>
          </u>
          <u>
            <seg>
              Det är olyckligt för miljöpolitiken i allmänhet att miljöpolitiker
              uppfattas som politiker som är ute efter folks bilar, deras resor
              till Kanarieöarna och mycket av det som de uppfattar som det goda
              i livet. Det är detta jag vänder mig emot.
            </seg>
          </u>
          <u>
            <seg>
              Jag är övertygad om att vi kan uppnå både koldioxidmålen och
              andra mål på miljöområdet utan att driva den här linjen, som gör
              att människor stöts bort från miljöpolitiska diskussioner och
              i många fall helt enkelt inte vill lyssna längre. Det är kanske
              bara bland mina väljare, vänner, släktingar, bekanta och så vidare
              som denna attityd finns, men jag tror faktiskt inte det. Ni kanske
              inte möter den hos era väljare i Miljöpartiet, men jag tror att
              övriga folket skulle reagera mycket negativt om man går ut och
              säger: Nu ska ni bära ett kors! Det är inte bra, för det är inte
              nödvändigt.
            </seg>
          </u>
          <note type="speaker">
            Anf. 127 PER BOLUND (mp) replik:
          </note>
          <u>
            <seg>
              Herr talman! Den flagellantinställning som Carl B Hamilton har
              sett hos Miljöpartiets kongress är nog något som bara han själv
              ser. Jag tror inte att någon av oss i Miljöpartiet uppfattar oss
              själva som flagellanter långt därifrån. Det är precis tvärtom.
              De åtgärder som bland andra vi i Miljöpartiet har genomfört den
              gröna skatteväxlingen är sådant som statsministern nu är ute och
              skryter över på sina resor i USA och runt om världen. I så fall
              är statsministern också flagellant, eftersom han är glad över
              de åtgärder som vidtogs. Han är glad över att vi har vidtagit
              åtgärder som faktiskt har minskat de svenska utsläppen. Jag tycker
              att du borde ta en diskussion med huvudflagellanten själv, alltså
              statsministern.
            </seg>
          </u>
          <u>
            <seg>
              Jag måste också kommentera Carl B Hamiltons åror. Det lät mycket
              bra, och jag blev glad. Problemet är bara att alliansens miljöeka
              ligger och guppar fritt. Det tas inga årtag över huvud taget.
              Det enda årtag som har tagits är väl med den internationella åran,
              eftersom man har gått med på ett avtal inom EU. Jag vet inte om
              Sverige var så pådrivande där. Det kanske snarast var Angela Merkel
              som rodde. Men vi har inte sett några årtag över huvud taget med
              den andra åran.
            </seg>
          </u>
          <u>
            <seg>
              Risken är att alliansens eka bara ligger och guppar eller att
              man ror i cirkel eftersom man inte vill röra den andra åran. Därför
              är min fråga till Carl B Hamilton: Tänker du se till att ni börjar
              ro även med den andra åran?
            </seg>
          </u>
          <u>
            <seg>
              Det är lätt att säga att man ska ha både en internationell och
              en nationell miljöpolitik. Men det har inte kommit några åtgärder
              på nationell nivå. Och när det gäller de åtgärder som vi har genomfört
              kallar du det för att man är flagellant. Så något slags hållning
              får du väl ha.
            </seg>
          </u>
          <u>
            <seg>
              Tänker ni ro med den nationella åran, och när ska ni i så fall
              börja göra det?
            </seg>
          </u>
          <note type="speaker">
            Anf. 128 CARL B HAMILTON (fp) replik:
          </note>
          <u>
            <seg>
              Herr talman! Det här blir ju väldigt konstigt. När man hör Per
              Bolund får man intryck av att ingenting görs. Det är i själva
              verket ditt påstående. Men du har ju själv suttit vid maktens
              grytor under två mandatperioder tillsammans med Socialdemokraterna.
              Visserligen är den här regeringen väldigt handlingskraftig, men
              det är inte så att politiken på något sätt har försvunnit i och
              med att det blev en ny regering.
            </seg>
          </u>
          <u>
            <seg>
              Man kan då vara lite defensiv och säga: Ja, vi kan ro med samma
              nationella åra som det roddes med före valet. Det är i stort sett
              samma åra, om jag ska vara ärlig. Det är inte några stora dramatiska
              skillnader i den förda politiken på det här området. Det återspeglas
              också i betänkandet.
            </seg>
          </u>
          <u>
            <seg>
              Jag tror att vi ska ro med båda årorna, både den nationella och
              den globala. Det finns något som är viktigt nu och som jag hoppas
              att det inte blir en stor konstig nationell diskussion om. Man
              kan ju titta på de närmaste åren. Hösten 2009 ska man förhoppningsvis
              gå i mål med en FN-överenskommelse som ska efterträda Kyotoprotokollet.
              Det är inte samma uppgörelse, hoppas jag, utan en mer effektiv
              sådan. Därför tror jag att det är ganska viktigt att vi orkar
              diskutera inte bara det nationella perspektivet utan också det
              globala.
            </seg>
          </u>
          <u>
            <seg>
              Jag tror nämligen att det är på samma sätt för er som det är
              för mig när jag kommer ut på mina möten. Den globala diskussionen
              kan man föra, men diskussionen bland väljarna i salen blir väldigt
              snabbt väldigt nationell, om bilen, om bensinen och så vidare.
            </seg>
          </u>
          <u>
            <seg>
              Vi har ett ansvar, tycker jag, att faktiskt göra lite som Fredrik
              Reinfeldt gör. Jag tycker inte att vi ska kritisera de politiker
              som försöker att föra upp även det globala perspektivet. Det är
              det som är väldigt avgörande. Och vi har kanske störst underskott
              på diskussion om det.
            </seg>
          </u>
          <note type="speaker">
            Anf. 129 MIKAEL OSCARSSON (kd):
          </note>
          <u>
            <seg>
              Herr talman! Energipolitiken är både komplex och mångfasetterad.
              Beslut som fattas påverkar såväl klimatförändringarna som den
              ekonomiska tillväxten liksom hushållens och företagens ekonomi.
            </seg>
          </u>
          <u>
            <seg>
              När beslut fattas måste alla dessa aspekter tas in, och det är
              farligt att stirra sig blind på endast en faktor. Bilden blir
              inte mindre komplex av att energipolitiken är en global fråga.
              Beslut som Sverige fattar berör andra länder liksom beslut som
              fattas i andra länder berör vårt land. Därför måste energipolitiska
              frågor, i de fall det är möjligt, samordnas på global nivå.
            </seg>
          </u>
          <u>
            <seg>
              Herr talman! Det är bra med minskad energianvändning. Det är
              dock viktigt på vilket sätt det sker. Med fel metod kan det ske
              till priset av ökad arbetslöshet, lägre tillväxt och ökande utsläpp.
              Det har helt klart funnits en befogad oro över den tidigare regeringens
              oklara energipolitiska inriktning. Inte minst Miljöpartiets och
              Vänsterpartiets inställning har oroat.
            </seg>
          </u>
          <u>
            <seg>
              Den föregående regeringens avveckling av fullt fungerande kärnkraftverk
              var direkt skadlig för både miljön och svensk ekonomi. Att Sverige
              nu har en regering som sagt att det inte blir mer kärnkraftsavveckling
              denna mandatperiod är viktigt för den svenska industrin. Den får
              därigenom klarare spelregler än tidigare då ett ständigt avvecklingshot
              hängde över den.
            </seg>
          </u>
          <u>
            <seg>
              Det är bra att regeringen har slagit fast att det är oljeberoendet
              som ska bekämpas snarare än kärnkraften. Oljan utgör en nästan
              lika stor andel som kärnkraften av det totala energianvändandet,
              ungefär en tredjedel. Det finns alltså en stor potential att minska
              oljeberoendet. Oljekommissionens förslag, att industrin fram till
              2020 ska minska sitt oljeberoende med 2540 procent, blir förmodligen
              omöjligt att klara av om kärnkraften samtidigt ska avvecklas.
            </seg>
          </u>
          <u>
            <seg>
              Herr talman! Sveriges utsläpp av koldioxid per invånare är ett
              av de absolut lägsta i hela EU. Utsläppen av koldioxid per invånare
              i USA är mer än tre gånger så stora som i Sverige. Mot den bakgrunden
              och med tanke på Sveriges storlek är det naivt att inbilla sig
              något annat än att de stora besluten måste fattas på global nivå
              om de ska ge någon märkbar effekt.
            </seg>
          </u>
          <u>
            <seg>
              Regeringen har varit pådrivande i EU för att sätta upp tydliga
              mål för att minska de klimatpåverkande utsläppen. Dessa internationella
              avtal och åtaganden ställer också krav på Sverige.
            </seg>
          </u>
          <u>
            <seg>
              Under det andra halvåret av 2007 ska förhoppningsvis EU-kommissionen
              komma med tydliga direktiv för hur målet att reducera koldioxidutsläppen
              med mellan 20 och 30 procent ska kunna förverkligas. En viktig
              del av arbetet kommer med all sannolikhet att vara att effektivisera
              energianvändandet samt att gå från oljeberoende till förnybar
              energiproduktion.
            </seg>
          </u>
          <u>
            <seg>
              Det finns utan tvekan en stor potential att energieffektivisera,
              och det är ingen hemlighet att den sparade terawattimmen är den
              bästa. Varifrån den nya energin ska komma beror på en rad faktorer
              som marknaden själv råder över. Staten kan till viss del genom
              ekonomiska styrmedel styra inriktningen. Genom forskning och teknik
              kan man finna nya vägar att producera billig och ren energi. Därför
              är forskning och utveckling av mycket stor betydelse.
            </seg>
          </u>
          <u>
            <seg>
              Transportsektorn är viktig att ställa om. Etanol och biogas är
              för närvarande huvudspår, men i forskningen kan man naturligtvis
              komma fram till nya rön. Stora förhoppningar ställs till den så
              kallade andra generationens biodrivmedel där man ska kunna framställa
              etanol till lägre kostnader.
            </seg>
          </u>
          <u>
            <seg>
              EU:s energiministrar har också slagit fast att 10 procent av
              transportsektorns konsumtion ska bestå av biobränslen. Regeringen
              har också infört en särskild miljöbilspremie. Även andra ekonomiska
              fördelar för miljöbilar finns, och regeringen har sagt att flera
              åtgärder kan bli aktuella.
            </seg>
          </u>
          <u>
            <seg>
              Herr talman! Regeringen har tillsatt en klimatberedning som bland
              annat ska föreslå hur man med styrmedel och andra åtgärder kan
              uppnå de klimatpolitiska målen. Energipolitiken kommer att vara
              en viktig del i det arbetet.
            </seg>
          </u>
          <u>
            <seg>
              Regeringen ska återkomma med en finansiering av en klimatmiljard
              som ska användas till energiforskning och till investeringsstöd.
            </seg>
          </u>
          <u>
            <seg>
              Arbetet med en nationell handlingsplan för energieffektivisering
              är i gång. Uppdraget är förlängt. Statens energimyndighet ska
              göra en sammanställning av redan genomförda åtgärder och vilka
              effekter de faktiskt har haft.
            </seg>
          </u>
          <u>
            <seg>
              Pengar avsätts för att stärka miljötekniken, och solvärmestödet
              till hushållen förlängs. Forskning för att minska tillverkningskostnaderna
              för solenergi är också någonting som prioriteras.
            </seg>
          </u>
          <u>
            <seg>
              Ytterligare medel har avsatts för att stödja utbyggnaden av vindkraft
              liksom bildandet av vindkraftscentrum.
            </seg>
          </u>
          <u>
            <seg>
              Alla dessa projekt och satsningar visar att alliansregeringen
              tar energiomställningen på allvar. Vi ska klara att energieffektivisera
              och ställa om till hållbar produktion utan att den ekonomiska
              tillväxten tar stryk eller att svensk industri tvingas att flytta
              till andra länder.
            </seg>
          </u>
          <note>
            Med detta yrkar jag bifall till förslaget i betänkandet och avslag
            på samtliga motioner.
          </note>
          <note type="speaker">
            Anf. 130 PER BOLUND (mp) replik:
          </note>
          <u>
            <seg>
              Herr talman! Vi hade en diskussion tidigare i dag om hur man
              ska tänka, om man ska tänka lika eller om man ska tänka olika
              eller om man ska tänka rätt. Men jag tror att vi i alla fall kan
              vara överens om att man måste tänka klart någon gång. Det har
              ju inte alliansen lyckats göra än så länge. Jag vet inte hur länge
              ni kommer att tänka, men det har tyvärr inte hänt särskilt mycket.
              Det är väl det som jag vill fråga om här.
            </seg>
          </u>
          <u>
            <seg>
              Mikael Oscarsson pratar mycket om internationella åtgärder. De
              stora utsläppen sker internationellt. Det kan vi vara överens
              om. Frågan, den springande punkten, är ju: Hur får man till internationella
              åtgärder?
            </seg>
          </u>
          <u>
            <seg>
              Det är där som vi tydligen har olika uppfattningar. Jag och mitt
              parti tror att det är väldigt viktigt att vi visar på positiva
              exempel. Vi måste visa att det faktiskt går att kombinera en inte
              så tung fossilanvändning med att man har en bra välfärd, att man
              har en bra ekonomisk utveckling, att man har ett bra samhälle,
              helt enkelt.
            </seg>
          </u>
          <u>
            <seg>
              Kristdemokraterna har, tycker jag, gått ut åt andra hållet och
              i valrörelsen förespråkat just sådana subventioner av fossilanvändning
              som Carl B Hamilton var inne på i sitt tidigare anförande. Ni
              föreslog att man skulle sänka skatten på bensin och diesel. Frågan
              är om det är rätt signaler för att få till internationella åtaganden.
            </seg>
          </u>
          <u>
            <seg>
              Om man går ut och säger att vi ska göra det billigare för människor
              att använda fossila bränslen, tror du att man då underlättar för
              Kina, Indien och andra internationella aktörer att säga att de
              ska ta stora initiativ, gå före och gå med på stora neddragningar
              av sin fossilanvändning? Jag tror inte det. Jag tror att det är
              en signal som säger att vi struntar i klimatet och miljön och
              att det ger ett carte blanche till krafter i de länderna och andra
              länder att faktiskt strunta i Kyotoprotokoll och åtgärder för
              klimatpåverkan.
            </seg>
          </u>
          <note type="speaker">
            Anf. 131 MIKAEL OSCARSSON (kd) replik:
          </note>
          <u>
            <seg>
              Herr talman! Det här med bensinskatt, Per Bolund, är en intressant
              fråga. Jag skulle vilja ha reda på i din replik sedan vad du tycker
              är en lämplig beskattning. Håller ni fortfarande fast vid att
              ni vill att bensinen ska kosta 20 kronor litern? Det skulle vara
              mycket intressant, och jag tror att svenska folket skulle ha glädje
              av att veta vad det kan bli för priser om det nu mot all förmodan
              skulle bli regimskifte nästa val.
            </seg>
          </u>
          <u>
            <seg>
              Vi håller naturligtvis fast vid vår uppfattning. Vi tycker att
              vanliga människor är överbeskattade. Vi tycker att det är fel
              med den hårda beskattning som är på alla drivmedel, även etanol.
              Därför håller vi fast vid det. Det ska bli intressant att höra
              vad Per Bolund själv har för politik, vilken som är den rimliga
              nivån.
            </seg>
          </u>
          <u>
            <seg>
              Vi ska naturligtvis ta vårt ansvar. Det gör vi. Som jag räknade
              upp så har vi också en lång rad satsningar. Vi har också som krav
              fört fram att man inom EU ska bygga upp en stor fond så man kan
              vara med och hjälpa de länder som växer till nu. Jag tänker på
              Kina, Brasilien, Indien. Den miljöteknik som vi faktiskt har här
              i Europa och som vi är duktiga på speciellt i Sverige kan vi exportera.
              Vi kan också hjälpa till så att de kan få den tekniken. Är det
              något som Miljöpartiet är med och stöder, att den här fonden kan
              bli till så vi kan hjälpa de länderna att få det bästa och mest
              effektiva sättet att skydda miljön?
            </seg>
          </u>
          <note type="speaker">
            Anf. 132 PER BOLUND (mp) replik:
          </note>
          <u>
            <seg>
              Herr talman! Till att börja med kan jag konstatera att det inte
              är någon skatt på etanol. Det enda som finns är momsen som gäller
              på alla varor. Annars har vi varken energiskatt eller koldioxidskatt
              på etanol.
            </seg>
          </u>
          <u>
            <seg>
              När det gäller din andra fråga har Miljöpartiet till exempel
              i vårbudgetförslaget föreslagit att vi ska höja koldioxidskatten
              på bensin och diesel med 50 öre. Den politiken vill vi fortsätta
              med.
            </seg>
          </u>
          <u>
            <seg>
              Men det är också viktigt att inse att vi samtidigt vill göra
              det lättare för alternativen. Vi har medverkat till en storskalig
              utbyggnad av de alternativa bränslena, förnybara bränslen, runt
              om i landet. Vi har verkat för att man ska få till en lagändring
              där man gör det möjligt att konvertera befintliga bensin- och
              dieselbilar för förnybara bränslen. Vi har också föreslagit att
              man ska ha ett bidrag för den konverteringen så att det blir möjligt
              även för människor med lägre inkomster att faktiskt köra på förnybara
              bränslen, vilket ju alliansens miljöbilspremie inte alls har hjälpt
              till med.
            </seg>
          </u>
          <u>
            <seg>
              Det handlar om att göra det dyrare att använda fossila bränslen,
              att smutsa ned och att bidra till problemet, medan det ska vara
              billigare och lättare att göra rätt, att bidra till lösningen
              av problemet. De flesta kan vara överens om att subventioner till
              det dåliga alternativet, som alla är överens om är sämst för miljön,
              inte kan vara vägen framåt.
            </seg>
          </u>
          <u>
            <seg>
              Jag undrar fortfarande: Vilka signaler tror du att det skulle
              ha gett till den internationella spelplanen om Kristdemokraternas
              förslag i valrörelsen hade gått igenom? Tror du att det hade gjort
              det lättare att få igenom internationella åtaganden om att minska
              koldioxidutsläppen om Sverige hade subventionerat fossila bränslen?
            </seg>
          </u>
          <note type="speaker">
            Anf. 133 MIKAEL OSCARSSON (kd) replik:
          </note>
          <u>
            <seg>
              Herr talman! Först en sakupplysning. Det var just momsen vi ville
              halvera. Vi har den högsta momssatsen i Europa, 25 procent. Vi
              föreslår och har också ett finansierat förslag på att halvera
              den momsen för alla drivmedel, för biobränsle, för diesel och
              för bensin.
            </seg>
          </u>
          <u>
            <seg>
              Nu hör vi att Per Bolund vill föreslå en 50-öring. Men det skulle
              vara intressant att höra vad målsättningen är, om den fortfarande
              ligger fast. Det tycker jag är viktigt att upplysa svenska folket
              om. Det är inte 50-öringen som är målet, utan det är betydligt
              högre än så. Det tycker jag är en negativ syn på vanligt folk.
              Det är en överbeskattning och viktigt att veta inför nästa val.
            </seg>
          </u>
          <u>
            <seg>
              Det är oerhört viktigt att ha en realistisk energipolitik. Vi
              är med nu i regeringen och satsar på vindkraft där har vi en mer
              offensiv satsning än regeringen och vågkraft och solenergi. Det
              är jättebra, men det är helt orealistiskt om vi inte förstår att
              vi är helt beroende av både kärnkraften och vattenkraften för
              överskådlig framtid. Det är också något som är positivt för miljön.
            </seg>
          </u>
          <u>
            <seg>
              Det gäller att vara realistisk, att se att vi har alternativ.
              Vi ska satsa på biobränsle, och det är andra saker vi ska utveckla
              och satsa kraft på. Men basen för Sverige, för konsumenter, enskilda
              och industrin, är ju att vi använder kärnkraften så länge vi kan,
              så länge vi kan garantera säkerheten, och också utvecklar den
              och ser till att vi får ut en bättre effekt, även när det gäller
              vattenkraften. Det är positivt för Sverige och för miljön.
            </seg>
          </u>
          <note type="speaker">
            Anf. 134 CHRISTER ENGELHARDT (s):
          </note>
          <u>
            <seg>
              Herr talman! De socialdemokratiska riksdagsledamöterna från Gotland
              har drivit kravet på ett vindkraftscentrum på Gotland, bland annat
              genom kontakter med den tidigare socialdemokratiska regeringen
              och med motioner och skriftliga frågor i riksdagen. Argumenten
              för en etablering på Gotland är starka. För Gotland talar bland
              annat kopplingen till högskolan och dess centrum för vindkraftsinformation.
            </seg>
          </u>
          <note>
            Som en följd av riksdagsbeslutet med antagande av propositionen
            Miljövänlig el med vindkraft meddelade dåvarande statsminister
            Göran Persson i samband med Östersjökonferensen i Visby i augusti
            2006 att Gotland skulle få etableringen av ett nationellt vindkraftscentrum.
            På grund av det då närliggande valet och valutgången hann inte
            den socialdemokratiska regeringen med att fatta beslut i ärendet.
          </note>
          <u>
            <seg>
              Jag har viss förståelse för att en ny regering vill stanna upp
              och göra nya överväganden. Men vid det här laget borde man ha
              tänkt färdigt. Jag kan inte se att något har förändrats i den
              bedömning som den socialdemokratiska regeringen gjorde förra året,
              att efter en sammanlagd bedömning är Gotland en väl lämpad lokalisering
              som kan bidra till utvecklingen av vindkraft. Centrumets uppgift
              skulle bland annat vara att sprida kunskap om naturresursen vind
              och information för att underlätta placering av vindkraft.
            </seg>
          </u>
          <u>
            <seg>
              Är det prestige som gör att näringsministern och de borgerliga
              ledamöterna inte kan verkställa och besluta om ett vindkraftscentrum
              på Gotland? Måste man säga nej bara för att initiativet kommer
              från Socialdemokraterna och Göran Persson?
            </seg>
          </u>
          <u>
            <seg>
              I gårdagens Gotlands Tidningar säger kommunstyrelsens ordförande
              centerpartisten Eva Nypelius följande efter att hon har lett en
              uppvaktningsdelegation till Näringsdepartementet i tisdags: Bland
              annat tryckte vi på att det skulle vara resursslöseri om man inte
              utnyttjade de kunskaper och den databas som är allmänt tillgänglig
              på högskolan. Här har man redan satsat 3 miljoner kronor, och
              det innebär att det är en ren besparing att fortsätta att bygga
              på det som redan finns på Gotland.
            </seg>
          </u>
          <u>
            <seg>
              Ni i riksdagens näringsutskott har nu tagit ställning till den
              motion jag väckte i höstas. Socialdemokraterna i utskottet ställer
              sig bakom min motion om att fullfölja löftet om att vindkraftscentrumet
              ska lokaliseras till Gotland. Det är mycket glädjande. Men bland
              annat den borgerliga majoriteten avstyrker motionen. Jag beklagar
              det.
            </seg>
          </u>
          <u>
            <seg>
              Nu får den politiska långbänken sitt rätta namn, och vi på Gotland
              får gå i ovisshet i väntan på den borgerliga regeringens besked
              i höstens budget. Jag beklagar även detta.
            </seg>
          </u>
          <u>
            <seg>
              Med detta, herr talman, instämmer jag i de yrkanden som Berit
              Högman framställde här under sitt anförande, men med innehållet
              i mitt anförande gäller det naturligtvis reservation 12.
            </seg>
          </u>
          <note type="speaker">
            Anf. 135 JAN LINDHOLM (mp):
          </note>
          <u>
            <seg>
              Fru talman! Det var egentligen inte min mening att gå upp i den
              här debatten, men jag råkade bli sittande en stund efter voteringen,
              och jag kan inte låta bli när jag hör så mycket bladder från talarstolen.
            </seg>
          </u>
          <u>
            <seg>
              Mikael Oscarsson säger att kärnkraften är positiv för miljön.
              Jag undrar om han har besökt en urangruva och sett hur det ser
              ut där man tar fram uran. Jag undrar om han har besökt en upparbetningsanläggning
              och sett hur det ser ut där. Det har jag gjort. Det är inte så
              att kärnkraften inte behöver fossil energi tvärtom. Det finns
              kalkyler som visar att en kilowattimme el från ett kärnkraftverk
              producerar nästan lika mycket koldioxidutsläpp som en kilowattimme
              från ett kolkondenskraftverk i dag. Det är inga stora skillnader.
              Förmodligen är kalkylerna inte riktigt korrekta, men det är ändå
              helt klart att kärnkraften är beroende av fossil energi.
            </seg>
          </u>
          <u>
            <seg>
              Det är dessutom bara 62 procent av det uran som behövs för världens
              samlade kärnkraftverk som bryts i dessa gruvor. I ett par år till
              kan man fortfarande demontera kärnvapen och den vägen få fram
              uran som upparbetas till bränsle. Men den resursen finns bara
              i ett par år till. Sedan måste man börja bryta i mycket fattigare
              uranfyndigheter, vilket gör att det blir ännu större massor att
              flytta och ännu större skadegörelse i dessa marker.
            </seg>
          </u>
          <u>
            <seg>
              Det är lite pinsamt att höra bristen på kunskap. När det gäller
              idén om en EU-fond för att hjälpa fattiga länder, exempelvis Kina
              och Indien, att skaffa den bästa tekniken undrar jag om man inte
              vet någonting om vad som händer där. Var byggs de modernaste etanolfabrikerna
              i dag? Jo, i Kina. Man satsar ungefär 6 miljarder amerikanska
              dollar varje år på att bygga dem i Kina i dag. Var byggs de mest
              energieffektiva stålverken? Jo, i Kina. Vet ni hur mycket kineserna
              satsar? Jag har besökt ett kinesiskt elbolag. Detta bolag investerar
              ensamt 18 miljarder amerikanska dollar varje år i ny vindkraftsteknik.
              Var finns den modernaste och bästa tekniken? Jo, i de här länderna.
              Inte sjutton behöver vi komma och hjälpa dem. De jobbar väldigt
              snabbt på den här omställningen och är mycket väl medvetna om
              det som Carl B Hamilton pratade om att det är där hos dem de stora
              energibehoven finns.
            </seg>
          </u>
          <u>
            <seg>
              Vad kan vi då göra i Sverige? Det är faktiskt så att med den
              kända teknik som vi är duktiga på i Sverige solvärme och solceller
              klarar vi vår totala energiförbrukning, vårt totala energibehov
              i dag, genom att använda oss av sex gånger sex mil av vårt lands
              yta. Det motsvarar min grannkommun Hofors. Om vi använder en sådan
              yta och ser till att vi har ungefär 70 procent solceller och den
              resterande delen solfångare på en sådan yta ger det oss, med dagens
              teknik, all den energi vi behöver för allt vi använder oss av.
              Och den ytan finns, spridd i hela landet där vi råkar bo, nämligen
              på de södervända taken på våra hus.
            </seg>
          </u>
          <u>
            <seg>
              Vi kan alltså investera för framtiden nu och på det sättet faktiskt
              se till att vi får behålla många jobb hos oss. Var finns de jobb
              som Carl B Hamilton påstod skulle försvinna med den nya tekniken
              så att det hela blev ett nollsummespel? Jag skulle vilja veta
              var fossilbränslesektorns alla jobb i det här landet finns.
            </seg>
          </u>
          <u>
            <seg>
              Jag besökte Scania i går. Vilken är den snabbast växande sektorn
              inom Scania? Ni vet det kanske inte, men det är vindkraften. Den
              växer med över 30 procent per år. Svensk verkstadsindustris snabbast
              växande område är faktiskt alternativ energi och vindkraften fast
              vi inte har några direkta bolag i den branschen. Man jobbar som
              underleverantörer. Det kommer massor av nya jobb i den sektorn.
              Det är mycket tillväxtgenererande att ställa om till alternativ
              energi. Men jag undrar var jobben som skulle försvinna finns.
              Jag ser dem inte.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Vissa konkurrenspolitiska frågor
          </note>
          <note>
            Föredrogs
          </note>
          <note type="speaker">
            Anf. 136 BÖRJE VESTLUND (s):
          </note>
          <u>
            <seg>
              Fru talman! När jag hamnade i näringsutskottet tänkte jag att
              det skulle bli ett arbetsamt utskott att sitta i. Regeringen och
              majoriteten hade ju utlovat så mycket näringspolitik och så mycket
              småföretagarpolitik, och det var så många frågor som var felaktiga
              under den förra mandatperioden och under den förra regeringen.
              Jag trodde därför att det skulle bli mycket att göra.
            </seg>
          </u>
          <u>
            <seg>
              Fru talman! Detta som jag nu visar upp är den första proposition
              vi behandlar under denna mandatperiod. Det kommer faktiskt två
              till, och vi har tidigare behandlat en skrivelse. Jag vet inte
              hur man ska tolka detta. Jag vet inte hur man ska tolka det faktum
              att endast två ledamöter från majoriteten är här i kammaren när
              vi behandlar den första propositionen. Jag tycker att i varje
              fall statsrådet borde ha varit här. Det är kanske så man försöker
              mörka det man inte har gjort under den här mandatperioden. Jag
              tycker att det är svagt att statsrådet inte är här och framför
              allt att de borgerliga ledamöterna inte är här.
            </seg>
          </u>
          <u>
            <seg>
              Propositionen omfattas av tre ynka sidor i detta sammanhang.
              Resten är bilagor. Det är i och för sig en viktig proposition
              det erkänner jag gärna. Propositionen handlar om något så knastertorrt
              som ändringar i lagen om insyn i vissa finansiella förbindelser
              med mera. Det som är intressant med propositionen är att detta
              handlar om ett domstolsförfarande, och det är faktiskt tur att
              vi har den situationen i Europeiska unionen att man kan gå till
              domstol och klaga, och tack vare detta blir vi tvungna att ändra
              en lagstiftning.
            </seg>
          </u>
          <u>
            <seg>
              Det hela handlar om att man vill ersätta ordalydelsen offentligt
              stöd med ersättning i någon form. Hela kammaren är överens om
              att om man har en lagstiftning som menar att man särskilt ska
              redovisa om man erhåller offentligt stöd så kan detta inte tas
              bort genom att man kallar det för ersättning. Vi är självklart
              emot att man smygvägen från den offentliga sektorn kan gå in och
              ge stöd i form av så kallad ersättning och därigenom undkomma
              offentlig granskning. Vi anser därför att det är viktigt att man
              öppet redovisar vad man gör. Därför vill jag bifalla utskottets
              ställningstagande under punkt 1.
            </seg>
          </u>
          <u>
            <seg>
              I detta betänkande tas också sex motioner upp. Frågan om avregleringen
              har jag vid åtskilliga tillfällen diskuterat med många borgerliga
              kamrater runt om i vårt land och inte minst i min egen region
              Stockholm. Det finns, vad jag kan se, två borgerliga kamrater
              kvar i kammaren i dag. Även i det sammanhanget tycker jag att
              det är konstigt att man inte är intresserad av att diskutera.
              Det är måhända ett uttryck för maktens nonchalans. Det var ju
              det vi anklagades för, och ni sitter väl i samma båt.
            </seg>
          </u>
          <u>
            <seg>
              De sex motionerna tar upp konkurrenspolitiken på olika sätt.
              Tre motioner tar upp frågan om avregleringen. Samtliga efterlyser
              en genomlysning av hur om- och avregleringen skedde under 1990-talet,
              hur det gick och vilka konsekvenserna blev. Man hänvisar bland
              annat till Regelutredningen, eller mer formellt SOU 2005:4, Liberalisering,
              regler och marknader . Utredningens betänkande omfattar nästan
              900 sidor, och jag rekommenderar kammarens ledamöter att läsa
              den. Den är synnerligen tänkvärd, och jag kan gärna låna ut den
              om det är någon som är intresserad.
            </seg>
          </u>
          <u>
            <seg>
              Det som var intressant med utredningen tycker jag framför allt
              var att de som tyckte att avreglering var onödigt och dumt och
              över huvud taget inte något man skulle ha fick smäll på fingrarna.
              De som tyckte att man skulle ha ännu mer avreglering och liberalisering
              fick också smäll på fingrarna. Utredningen kom fram till att det
              var rätt att gå den här vägen, men i vissa sammanhang var man
              tvungen att införa regler även för avregleringen. Det vill säga,
              man skulle reglera avregleringen.
            </seg>
          </u>
          <u>
            <seg>
              Det här är ganska klokt. Låt mig ge några exempel. Vi hade till
              bara för något år sedan en telemarknad, där den fasta telefonin
              fungerade alldeles utmärkt. Det var nämligen så. Konsumenterna
              vann på den fasta telefonin. Vi kunde ringa till utlandet för
              nästan ingenting jämfört med några år innan. Men det fanns även
              en väldig massa bolag som erbjöd mobiltjänster. Det fanns en väldig
              massa valmöjligheter, oftast i form av kort i olika färger som
              man kunde köpa. Man kunde välja kort rosa, rött eller grönt. Problemet
              var att alla kostade lika mycket. Det var ett av problemen. Detta
              har man via Konkurrensverket lyckats lösa.
            </seg>
          </u>
          <u>
            <seg>
              Ett annat exempel är elsektorn. Den var i allra högsta grad på
              sitt sätt reglerad. Men det fanns också väldigt många företag.
              I dag vet vi att det är tre företag som dominerar den sektorn.
              Vi vet att den dras med en rad problem. Detta har också hänt på
              relativt kort tid.
            </seg>
          </u>
          <u>
            <seg>
              Ytterligare ett exempel är taximarknaden. Jag tror ingen kan
              vara riktigt stolt över den avreglering som gjordes av taximarknaden.
              Taximarknaden är i allra högsta grad ett stort samhällsproblem.
              Vi har nått en liten bit på vägen, men ändå inte så långt som
              vi skulle ha velat göra.
            </seg>
          </u>
          <u>
            <seg>
              Fru talman! Det man hade att göra i den här utredningen var att
              titta på följande avreglerade branscher: elmarknaden, inrikesflyget,
              järnvägsmarknaden, postmarknaden, taximarknaden och telemarknaden.
              Alla är på sitt sätt speciella. Alla de här marknaderna hade enligt
              utredaren brister vad gäller konkurrens, konsumenträttigheter
              och reglering efter avregleringen.
            </seg>
          </u>
          <u>
            <seg>
              Några exempel på vad utredningen föreslår är att man ska ha en
              nätmyndighet för el som ska bli en egen myndighet. Denna ska finansieras
              via avgifter. Myndighetschefer för statliga myndigheter som i
              huvudsak hanterar reglerings- och tillsynsfrågor bör få en stärkt
              oberoende roll. Till exempel PTS, Järnvägsstyrelsen, den fristående
              nätmyndigheten och Luftfartsstyrelsen bör placeras under Justitiedepartementet,
              inte under de departement som i dag hanterar detta. Konkurrensverket
              ska årligen redovisa hur situationen ser ut för taxibranschen.
            </seg>
          </u>
          <u>
            <seg>
              Jag tror inte att särskilt många ledamöter i denna kammare har
              speciellt stora invändningar mot det här. Något eller några av
              förslagen har också genomförts vartefter, men man har inte gjort
              en enhetlig bedömning. Det har inte redovisats en proposition
              med anledning av denna utredning.
            </seg>
          </u>
          <u>
            <seg>
              Därför ter sig majoritetens yttrande över de här motionerna ytterst
              märkligt. Man hänvisar till att en del av utredningens förslag
              redan har genomförts, och därför föreslår man avslag på motionerna.
              Problemet är, fru talman, att under våren 2006, alltså för ett
              år sedan, ville man anmoda regeringen att göra en översyn av de
              marknader som om- och avreglerats. Man skulle då väga in Regelutredningens
              olika förslag och föreslå nya åtgärder. Det vore i det här sammanhanget
              minst sagt intressant att få veta vilka åtgärder som har vidtagits
              sedan våren 2006 som har gjort att dessa motioner bör avslås.
              De borde i stället anammas av den här majoriteten.
            </seg>
          </u>
          <u>
            <seg>
              Fru talman! Slutligen vill vi också, när det gäller punkt 3 om
              Konkurrensverket, anmäla ett särskilt yttrande från oss socialdemokrater.
              I grunden delar vi majoritetens uppfattning att det är viktigt
              att offentliga aktörer inte ska konkurrera på konkurrensutsatta
              marknader. Men detta är inte utan problem. Vi kan i dag se verksamheter
              som bedrivs för klart sociala syften, till exempel kaféverksamhet
              som bedrivs som arbetsmarknadsprojekt för psykiskt utvecklingsstörda
              för att just dessa ska erbjudas en plats i samhället och inte
              bara stoppas undan som vårdpaket. Det gäller också de fall där
              privata aktörer inte är beredda att gå in och bedriva verksamhet
              på marknaden för samhällstjänst, som till exempel att sköta driften
              av bredband. Men om allt detta sker med måtta är det inget stort
              problem.
            </seg>
          </u>
          <u>
            <seg>
              Vi socialdemokrater menar att konkurrensen är oerhört viktig
              för att vi ska ha ett sunt och bra näringsliv och en sund och
              bra arbetsmarknad. Däremot kommer det inte att vara så att marknaden
              kan lösa alla de problem som vi människor ställs inför i våra
              liv.
            </seg>
          </u>
          <note>
            Med det, fru talman, vill jag också yrka bifall till reservation
            nr 1.
          </note>
          <note type="speaker">
            Anf. 137 KENT PERSSON (v):
          </note>
          <u>
            <seg>
              Fru talman! Jag ska börja med att yrka bifall till reservation
              nr 1 och reservation nr 2. Jag kommer inte att prata någonting
              om avregleringar. Det har Börje Vestlund gjort på ett alldeles
              utmärkt sätt. Däremot ska jag beröra reservation 2 som lite grann
              handlar om lanthandelns utveckling och dess situation i dag.
            </seg>
          </u>
          <u>
            <seg>
              Hela Sverige ska leva! Det är en slogan som vi har hört vid många
              tillfällen, framför allt i festtal, runt om i Sverige. Det är
              en vacker och kanske också mycket tänkvärd slogan. Frågan är vad
              vi egentligen menar med att hela Sverige ska leva och hur riksdagen
              lever upp till den målsättningen.
            </seg>
          </u>
          <u>
            <seg>
              Landsbygdens utveckling är inte bara en fråga för landsbygdskommunerna
              utan det borde vara en nationell fråga. Det är en fråga om solidaritet.
              Det handlar om ett solidariskt förhållningssätt mellan landets
              olika delar. Politikens viktigaste uppgift borde därför vara att
              skapa bra förutsättningar för en samhällsutveckling där samhällsservice
              kan komma alla människor till del, oavsett var de bor. Jag menar
              att det här finns väldigt stora brister. Vi ser i dag en utveckling
              som skyndar på just skillnaderna i samhällsservice mellan landets
              olika delar med den politik som tyvärr förs i dag.
            </seg>
          </u>
          <u>
            <seg>
              Den politik som Vänsterpartiet står för utgår från just punkten
              att hela Sverige ska leva. Den politiken finns också presenterad
              i vår budgetmotion. Den handlar om infrastruktursatsningar, om
              skogsbrukets och jordbrukets nya möjligheter i miljö- och energiomställningar
              och om en satsning på lanthandeln. Det är egentligen en politik
              som ger nya möjligheter för landsbygdskommunernas utveckling.
            </seg>
          </u>
          <u>
            <seg>
              Men det jag vill lyfta fram lite särskilt nu är lanthandelns
              speciella situation och tyvärr allt tuffare villkor på en marknad
              som i dag domineras av de tre stora jättarna Ica, Coop och Axfood.
              Det här liknar väldigt mycket den situation som vi har på elmarknaden
              i dag. Det är mer eller mindre ett oligopolförhållande.
            </seg>
          </u>
          <u>
            <seg>
              Vi vet i dag att landsbygdsbutiken är oerhört viktig för människor
              som bor på landsbygden. Det är inte ett fåtal. Ungefär tre miljoner
              människor bor i landsbygdskommunerna. Det är inte en liten försumbar
              del av den svenska befolkningen.
            </seg>
          </u>
          <u>
            <seg>
              I den regionalpolitiska propositionen En politik för tillväxt
              och livskraft i hela landet , som presenterades 2001, betonades
              just vikten av tillgång till kommersiell service på landsbygden.
              Men den utveckling som i dag sker går i direkt motsatt riktning.
              Den kommersiella servicen försvinner från allt fler landsbygdsorter.
              Det är med stor oro som jag har följt utvecklingen i Dalarna,
              ska jag säga, mitt grannlän, där allt fler butiker är hotade och
              försvinner på grund av de allt tuffare villkor som jag tidigare
              pratat om.
            </seg>
          </u>
          <u>
            <seg>
              Lanthandelns situation kan i dag liknas vid ett gisslanförhållande.
              De får i dag, i huvudsak ska jag säga, sina leveranser från de
              tre stora grossisterna, på villkor som de har svårt att påverka.
              Det är näst intill omöjligt att påverka dem. De höga inköpspriserna
              gör att det lönar sig bättre att göra inköpen själv hos lågpriskedjorna,
              som också oftast ägs av de här grossisterna. Det finns alltså
              en bristande konkurrens inom livsmedelsbranschen.
            </seg>
          </u>
          <u>
            <seg>
              En möjlighet skulle kunna vara att stimulera och utveckla lanthandeln
              genom att ge stöd till de små grossiströrelser som trots allt
              finns så att de kan klara av de här leveranserna till de små butikerna
              på landsbygden. Det kan ske på flera sätt. Det kan vara en samverkan
              mellan offentlig och kommersiell service i något som jag tror
              att Ronny Svensson, som jobbar för Småkom, kallade för multiservicecentrum,
              alltså ett centrum där kommun, stat och landsting samarbetar med
              den lokala befolkningen och de företag som finns och verkar där.
            </seg>
          </u>
          <u>
            <seg>
              Det skulle kunna ge ett lyft just för landsbygden, och det är
              viktigt. Det är just i en del av de här orterna Skattungbyn i
              Dalarna är ett bra exempel som det finns ett otroligt engagemang
              hos befolkningen och där det finns möjligheter för just den här
              typen av lösningar. Där har också lanthandeln en oerhört positiv
              och viktig roll att spela. Därför borde det till en annan politik
              än den som förs i dag. Det som händer och sker är en sakta sotdöd
              för hela landsbygden genom den politik som i dag förs.
            </seg>
          </u>
          <note type="speaker">
            Anf. 138 STAFFAN ANGER (m):
          </note>
          <u>
            <seg>
              Fru talman! Till att börja med vill jag yrka bifall till förslaget
              i betänkande NU14 och propositionen om insyn i vissa finansiella
              förbindelser.
            </seg>
          </u>
          <u>
            <seg>
              Fru talman! För ett samhälle som utvecklas positivt med bra ekonomisk
              tillväxt krävs att konkurrensen fungerar bra inom många områden.
              Produktivitetstillväxten inom industrin är viktig för att få bra
              tillväxt i ekonomin med mer resurser för Sveriges invånare. Konkurrensen
              i Sverige har inom många sektorer varit bristfällig. Exportindustrin,
              som konkurrerar på en hård internationell marknad, har en god
              produktivitetstillväxt och låga priser också i Sverige. Men i
              många andra områden är konkurrensen bristfällig. Till exempel
              inom byggindustrin är produktiviteten låg och kostnaderna höga.
            </seg>
          </u>
          <u>
            <seg>
              Fru talman! När det gäller konkurrenslagstiftningen har Sverige
              legat efter länder som till exempel USA. I många fall har Sverige
              saknat en bra konkurrenslagstiftning och resurser för att följa
              upp en sådan lagstiftning. Regeringen satsar nu mer resurser kommande
              år hos Konkurrensverket för att förstärka övervakningen. Även
              i OECD:s rapport från mars om Sverige, som vi hade ett seminarium
              om, påpekades att konkurrenslagstiftningen måste förstärkas och
              att Konkurrensverket behöver mer resurser.
            </seg>
          </u>
          <u>
            <seg>
              En konkurrensutredning som nu är klar har visat hur konkurrenslagen
              ska effektiviseras. Resultatet har varit ute på remiss, och förhoppningsvis
              får vi en proposition våren 2008 vilket är viktigt. Det är också
              viktigt att regeringen nu utreder vidare konkurrens på lika villkor
              mellan offentlig och privat sektor och lägger fram en proposition
              under mandatperioden. Konkurrensen mellan privat och offentlig
              sektor är i dag många gånger felaktig. Offentlig sektor konkurrerar
              ut privat sektor, främst på kommunsidan.
            </seg>
          </u>
          <u>
            <seg>
              Vi behöver en sund konkurrens i Sverige. För detta krävs en god
              lagstiftning och myndigheter med resurser och hög trovärdighet
              som kan agera och inte är rädda för att göra det. Konkurrensverket
              ska i slutet av 2007 presentera en bred överblick över konkurrenssituationen
              på den svenska marknaden. På byggmarknaden krävs nya initiativ,
              och på energimarknaden fungerar oligopolmarknaden mindre bra.
              Regeringen bör ta nya initiativ för att förbättra konkurrenssituationen.
            </seg>
          </u>
          <u>
            <seg>
              Vad gäller livsmedelsmarknaden, som vi diskuterar här, har vi
              även här haft ett oligopol som har fungerat mindre bra. Nya aktörer
              på den svenska marknaden från exempelvis Danmark och Tyskland
              har förbättrat konkurrenssituationen hos livsmedelshandlarna.
              Ännu är de svenska priserna klart högre än genomsnittet för Europa.
              Tidigare har vissa kommuner ej släppt in nya aktörer på marknaden,
              vilket nu håller på att ändra sig. Det är viktigt att kommunerna
              där tar sitt ansvar.
            </seg>
          </u>
          <u>
            <seg>
              Regeringen har fortfarande mycket att göra för att förbättra
              marknadens funktionssätt och se till att konsumentens ställning
              förstärks. Avregleringen måste fortsätta. Regelutredningen har
              givit flera viktiga tips om vilka åtgärder som ska vidtas för
              att förbättra konkurrensen. Speciellt hos tidigare statliga monopolföretag
              finns mycket att förbättra. Monopol är skadliga, vare sig de är
              privata, statliga eller kommunala. Oligopolen fungerar inte optimalt,
              vare sig de är privata, statliga eller kommunala.
            </seg>
          </u>
          <u>
            <seg>
              Fru talman! Jag tror att vi är ganska överens i riksdagen om
              att mycket arbete återstår. Avregleringen måste fortsätta för
              att få en bättre konkurrenssituation inom många områden. Sverige
              är fortfarande lite efterblivet vad gäller konkurrenslagstiftning
              och resurser för att övervaka marknaden. Låt oss öka tempot i
              vårt arbete för att få en fungerande marknad för svenskarnas bästa.
            </seg>
          </u>
          <note type="speaker">
            Anf. 139 BÖRJE VESTLUND (s) replik:
          </note>
          <u>
            <seg>
              Fru talman! Jag får väl gratulera Staffan Anger till att han,
              till skillnad från sina andra kamrater, orkar vara kvar i debatten
              så här sent. Jag kan se att nästan alla i oppositionen är här,
              och det är tråkigt att det inte är fler som deltar i debatten,
              som Staffan Anger bedömer som viktig. Jag kan delvis instämma
              i vad Staffan Anger säger i debatten. Ändå finns det väl några
              saker att diskutera.
            </seg>
          </u>
          <u>
            <seg>
              Sverige är fortfarande lite efterblivet, säger Staffan Anger.
              Men var det inte det som OECD tittade på? Kom man verkligen fram
              till det resultatet? Eller är det här något slags personlig uppfattning
              som Staffan Anger har i sammanhanget? Var i så fall har han fått
              de idéerna ifrån? Så har inte jag upplevt det. Det finns naturligtvis
              vissa punkter. Staffan Anger har pekat på byggmarknaden och livsmedelsmarknaden.
              Där är vi fullt överens. Men att säga att Sverige är efterblivet
              är väl att ta i.
            </seg>
          </u>
          <u>
            <seg>
              Jag har ytterligare ett par frågor. Om man säger att det är en
              osund konkurrens mellan kommuner och företag, innebär det att
              bara för att det finns ett privat vårdföretag ska en kommun vara
              förhindrad att bedriva den verksamheten i egen regi?
            </seg>
          </u>
          <u>
            <seg>
              Min sista fråga är den jag ställde i mitt anförande. Konkret,
              Staffan Anger, vad är det för fantastiskt som har hänt när det
              gäller Regelutredningen som gjorde att man måste avslå motionerna
              när den dåvarande oppositionen så sent som våren 2006, för ett
              år sedan, tyckte att det krävdes en ordentlig genomlysning? Vad
              är det konkret som har hänt? Uppenbarligen kan vi vara överens
              om den proposition på tre sidor som ni har redovisat sedan ni
              tillträdde efter valet.
            </seg>
          </u>
          <note type="speaker">
            Anf. 140 STAFFAN ANGER (m) replik:
          </note>
          <u>
            <seg>
              Fru talman! Det framkom väl i den rapport som OECD presenterade
              vid seminariet. Jag hoppas att du var med. Jag vet från internationell
              business i Europa och Amerika att vi inte riktigt hänger med.
              OECD:s rapport pekar på byggmarknaden och på livsmedelsmarknaden.
              Rapporten tar upp Konkurrensverkets resurser och lagstiftning.
              Om du läser rapporten kan du se vad det innebär. Det är fullt
              klart.
            </seg>
          </u>
          <u>
            <seg>
              Efter tolv års socialdemokratiskt regeringsinnehav fungerar det
              inte. Det är bara att konstatera. Ni har misslyckats. Vi kommer
              att lägga fram en proposition nästa vår där vi verkligen ser till
              att vi får en bättre konkurrens i Sverige. Vem är det som blir
              lidande på grund av dålig konkurrens? Det är svenskarna.
            </seg>
          </u>
          <u>
            <seg>
              Nästa fråga gällde vård och konkurrens i en kommun. Självklart
              ska det vara på lika villkor. Det är det vi pratar om. Det är
              inte så i dag. Jag vill inte precisera olika business, men i många
              kommuner subventionerar man i många fall och har i många sektorer
              en balansräkning som är helt annorlunda än för en privat företagare.
              Det kommer säkert en proposition om detta. Vi håller på att utreda
              hur vi ska få neutralitet, det vill säga konkurrens på lika villkor.
            </seg>
          </u>
          <u>
            <seg>
              Regelutredningen är stor och grov. Vi arbetar på den. Vi kommer
              att lägga in delar av den i de förslag som vi ska lägga fram i
              framtiden.
            </seg>
          </u>
          <note type="speaker">
            Anf. 141 BÖRJE VESTLUND (s) replik:
          </note>
          <u>
            <seg>
              Fru talman! Men det var inte min fråga. Vad är det som har hänt
              mellan våren 2006 och våren 2007 som är så bra och så tydligt
              att man inte har tyckt att det finns anledning att hemställa hos
              regeringen om att återkomma med en genomlysning av vad Regelutredningen
              har kommit fram till? Vad är det konkret som har hänt? Såvitt
              jag förstår är det ingenting. Såvitt jag förstår säger Staffan
              Anger egentligen ingenting på just denna punkt. Han säger bara
              att det kommer någonting någon gång i framtiden.
            </seg>
          </u>
          <u>
            <seg>
              Förra mandatperioden kallades detta för pratministrar. Jag vill
              påminna om det i det här sammanhanget. Det har varit mycket prat
              på näringspolitikens område. Det kan jag konstatera så här långt.
            </seg>
          </u>
          <u>
            <seg>
              Vi hänger inte riktigt med. Men är det inte detta konkret? Vi
              vet om livsmedelsmarknaden. Byggmarknaden har varit ett stort
              problem. Den kämpade den förra borgerliga regeringen med. Den
              har tre socialdemokratiska regeringar kämpat med. Inte tror väl
              Staffan Anger att bara för att man säger att det är problem löser
              det sig? Det här är komplicerad materia. Det tror jag att Staffan
              Anger i grund och botten vet om.
            </seg>
          </u>
          <u>
            <seg>
              Det är möjligt att det behövs en skärpt lagstiftning på området.
              Fortfarande kan det inte vara avgörande för att man säger att
              man inte riktigt hänger med. Är inte detta i verkligheten, fru
              talman, en mer personlig uppfattning i Staffan Angers ganska slängiga
              debattstil?
            </seg>
          </u>
          <note type="speaker">
            Anf. 142 STAFFAN ANGER (m) replik:
          </note>
          <u>
            <seg>
              Fru talman! Nej, man hänger inte med i Sverige. Det är det som
              är problemet. Vi har haft för många monopol. Vi har haft för många
              oligopol. Om vi ser det historiskt har Amerika brutit upp de här
              monopolen. Vi ser att EU:s konkurrenslagstiftning är mycket hårdare,
              och den amerikanska är brutal. Vi har liksom inte hunnit med,
              och det har kostat Sverige resurser. Det har kostat svenskarna
              pengar.
            </seg>
          </u>
          <u>
            <seg>
              Den här regeringen måste se till det är vi överens om att vi
              får en lagstiftning som är modern och försöka lösa de oligopol
              som finns. Vi pratar om livsmedelssidan, och förmodligen kommer
              vi att diskutera den vidare. Det kommer vi att lösa under den
              här perioden.
            </seg>
          </u>
          <u>
            <seg>
              Ni har inte gjort ett skvatt. Frågan är om ni egentligen begriper
              det här, att vi ligger efter.
            </seg>
          </u>
          <u>
            <seg>
              Regelutredningen är komplicerad. Det vet du lika bra som jag.
              Vi kommer att ta in det här i vår proposition, och det kommer
              att bli ändringar som är bra för svenska folket.
            </seg>
          </u>
          <note type="speaker">
            Anf. 143 KENT PERSSON (v) replik:
          </note>
          <u>
            <seg>
              Fru talman! Ja, Staffan, det här med osund konkurrens: Det går
              inte att jämföra privat företagande med offentlig verksamhet.
              De har ju helt olika utgångspunkter. De har helt olika målsättningar.
              Medan privata företag har verksamheten som medel för att nå vinst
              är det precis tvärtom när det gäller offentlig verksamhet. Där
              är målet verksamheten. Det går inte att jämföra. Det måste du
              väl ändå förstå.
            </seg>
          </u>
          <u>
            <seg>
              Monopol är skadligt. Ja, visst är det så absolut. Men vad görs
              egentligen för att bryta upp den här delen? Vi har pratat om byggmarknaden
              och livsmedelshandeln, och du tog upp lågprisbutikernas etablering
              och att det har påverkat konkurrensen. Men landsbygdskommunerna
              har ju ingen nytta av det. Där finns inga lågprisbutiker. De är
              inte intresserade, därför att där finns inte den massa som de
              behöver för att kunna nå de vinster som de behöver. Hur löser
              du den delen?
            </seg>
          </u>
          <u>
            <seg>
              Det behövs just en stark offentlig verksamhet som kan gå in och
              ge stöttning till den utveckling som behövs. I dag dräneras landsbygdskommunerna
              på verksamheter för att de flyttar till tillväxtområdena.
            </seg>
          </u>
          <u>
            <seg>
              Samhall är det skadlig verksamhet? Vin &amp; Sprit är det skadlig
              verksamhet? Det är monopolverksamhet som bedrivs i offentlig regi.
              Menar Staffan Anger att det är skadligt?
            </seg>
          </u>
          <note type="speaker">
            Anf. 144 STAFFAN ANGER (m) replik:
          </note>
          <u>
            <seg>
              Fru talman! I Västerås har vi till exempel en järngrossist och
              järnhandel som konkurrerar med de privata, och det är klart att
              de har en uppbackning av hela balansräkningen för Västerås stad
              och kan ha helt andra priser. Nu kommer vi att sälja ut detta,
              för det här ska vara privat.
            </seg>
          </u>
          <u>
            <seg>
              Det finns många sådana exempel i Sveriges land, där offentlig
              verksamhet i kommuner konkurrerar med privat. Så får det inte
              vara. Jag tror inte att du heller vill att det ska vara på det
              sättet.
            </seg>
          </u>
          <u>
            <seg>
              Det kan vara duktiga entreprenörer som startar, och de möter
              då en motståndare som består av en stad på 130 000 invånare med
              en balansomslutning på 5 miljarder. Så får det inte bli. Jag tror
              att vi är helt överens om att vi inte vill ha ett sådant företagande.
            </seg>
          </u>
          <u>
            <seg>
              Du tog upp Samhall. Vi tycker att Samhall är bra så länge som
              man inte går in och konkurrerar på visst sätt med privata företag.
              Men den verksamhet som jag har sett på Samhall konkurrerar inte.
              Tvärtom har det varit en bra affär för alla. Vi stöder Samhall
              om det sköts på rätt sätt.
            </seg>
          </u>
          <u>
            <seg>
              Jag håller med dig om att det är ett problem med lanthandeln
              i landsbygdskommuner. Men du kan väl inte mena att kommuner och
              stat ska gå in och driva lanthandel?
            </seg>
          </u>
          <u>
            <seg>
              Vad som nu sker på livsmedelssidan är otroligt viktigt. Ni har
              inte klarat av att få bort oligopolet med de tre stora, varav
              ett är ägt av rörelsen. Nu kommer frikörarna in från Tyskland
              och Danmark, och det kommer fler. Då kommer priserna att gå ned
              drastiskt. Det vet du också. Här får vi nu se vad som händer.
            </seg>
          </u>
          <u>
            <seg>
              Det kommer också att bli en möjlighet att haka på de distributionskanaler
              som kommer in. Problemet har varit att det har funnits tre distributionskanaler
              till de här stora kedjorna det har varit låst och sedan har det
              funnits ett par andra, Bergendahls och andra. Det har varit stenhårt;
              man har varit tvungen att köpa av dem. Jag tror att det finns
              en möjlighet att se öppningar här. Låt den här marknadsekonomin
              komma i gång!
            </seg>
          </u>
          <note type="speaker">
            Anf. 145 KENT PERSSON (v) replik:
          </note>
          <u>
            <seg>
              Fru talman! Nu fick jag äntligen höra marknadskrafternas lov
              de ska lösa allting. Jag har tidigare hört Staffan vara väldigt
              bekymrad över marknaden och marknadens utveckling. Vad gör man
              då när marknaden inte fungerar? Vad gör man då, Staffan?
            </seg>
          </u>
          <u>
            <seg>
              Det finns små grossiströrelser ute i regionerna i dag, men om
              de ska kunna klara konkurrensen och leverera till hyfsade priser
              måste de ha stöd. Det finns så många exempel på det ute i Sveriges
              små kommuner i dag. Men med de stora grossiströrelserna krävs
              det enorma volymer om man ska få bra priser, och det är det som
              de små lanthandelsbutikerna inte orkar med. De kan inte ligga
              på gigantiska lager som de inte får sålda det blir förstört.
            </seg>
          </u>
          <u>
            <seg>
              Det är en icke-politisk väg. Den är inte framkomlig. Den är inte
              ens intressant utifrån de här stora drakarnas verksamhet. De är
              inte intresserade av det här. Det är inte det som de gör pengar
              på.
            </seg>
          </u>
          <u>
            <seg>
              Jag måste återkomma till Samhall. Visst konkurrerar de med varor
              och tjänster på en marknad. Så är det i dag. Jag trodde att du
              kände till det, Staffan.
            </seg>
          </u>
          <u>
            <seg>
              Då är min fråga: Är det bra eller dåligt med ett statligt monopol
              som Samhall? De konkurrerar på en befintlig marknad.
            </seg>
          </u>
          <note type="speaker">
            Anf. 146 STAFFAN ANGER (m) replik:
          </note>
          <u>
            <seg>
              Fru talman! Samhall är viktigt. Det är tveklöst. Det finns möjligheter
              att i en verksamhet som Samhall få in personer som annars kanske
              inte skulle få så bra jobb. Men man ska ha klart för sig att Samhall
              kan konkurrera om delar av viss verksamhet, eller som underleverantör
              till underleverantören. Där har de också ett visst understöd i
              denna verksamhet. Det ska man ha klart för sig. Det är inte helt
              på marknadsekonomiska grunder.
            </seg>
          </u>
          <u>
            <seg>
              Men låt mig säga att jag tycker att Samhall är bra, och det kommer
              vi att behålla och stödja.
            </seg>
          </u>
          <u>
            <seg>
              När det sedan gäller lanthandeln: Låt oss se vad som händer,
              Kent! Det är på gång en revolution med livsmedlen i Sverige i
              dag. Det är stenhård konkurrens, och man flyttar om positionerna,
              byter grossist och så vidare. Låt oss se om inte detta kan verka
              ut och om det finns en möjlighet för lanthandlarna att gå ihop
              i en fjärde grupp, eller på något annat sätt, och försöka lösa
              den biten. Jag håller med dig om att det är problematiskt.
            </seg>
          </u>
          <note type="speaker">
            Anf. 147 PER BOLUND (mp):
          </note>
          <u>
            <seg>
              Fru talman! Låt mig börja med att säga att vi inte har några
              reservationer utan står bakom utskottets ställningstagande när
              det gäller både motionerna och propositionen.
            </seg>
          </u>
          <u>
            <seg>
              När det gäller propositionen finns det inga delade meningar,
              utan ett enigt utskott står bakom den.
            </seg>
          </u>
          <u>
            <seg>
              När det sedan gäller synen på avregleringar uppfattar jag att
              det finns en ganska, för att inte säga mycket, stor enighet.
            </seg>
          </u>
          <u>
            <seg>
              Jag vill egentligen börja med att säga att ordet avreglering
              ofta leder tankarna åt fel håll. Avreglering innebär inte att
              man tar bort regler. Med avreglering är det snarare tvärtom, att
              man måste ha ett fungerande regelverk, regler som styr marknaden
              på ett bra sätt.
            </seg>
          </u>
          <u>
            <seg>
              När man får i gång en marknad som förut har varit monopol krävs
              det att man ger den tid att sätta sig. Det finns en fara i att
              man går in för snabbt, börjar styra upp och peta i en marknad
              som ännu inte ens har hunnit sätta sig. Det är någonting som jag
              vill varna för.
            </seg>
          </u>
          <u>
            <seg>
              Från Miljöpartiets sida ser vi inte avreglering som lösningen
              i alla fall. Vi vill se att det finns naturliga monopol, där man
              bör fortsätta att hålla kontrollen över marknaden i offentlig
              regi. Däremot finns det andra marknader där det är en bra idé
              att gå in och göra avregleringar. Man kanske snarare skulle kalla
              det omregleringar.
            </seg>
          </u>
          <u>
            <seg>
              Anledningen till att vi har sagt nej till motionerna i detta
              fall är helt enkelt att vi anser att man måste ge marknaden tid
              att sätta sig och ha tid att analysera den för att senare kunna
              fatta relevanta beslut om vad som behöver göras.
            </seg>
          </u>
          <u>
            <seg>
              När det gäller frågan om lanthandeln och grossiströrelsen ser
              vi med oro på lanthandelns utveckling. Men vi ser också att det
              finns gryende positiva exempel. Vi ser att det finns gårdsbutiker
              som börjar utvecklas runt om i landet där man har en lokal marknad
              och även ser till att behålla både producenter och konsumenter
              i en lokal marknad. Det är någonting som vi ser positivt på. Det
              finns ett gryende intresse för att få i gång den riktigt lokala
              marknaden i stället för att vara beroende av de nationella kedjorna.
              Detta är något som vi ser med stor tillförsikt på.
            </seg>
          </u>
          <u>
            <seg>
              Därför tror vi också att det är finns en fara i att gå in i det
              här skedet och börja styra upp marknaden från nationell nivå.
              Vi tror att det är ett bättre sätt att låta marknaden växa upp
              underifrån.
            </seg>
          </u>
          <note type="speaker">
            Anf. 148 BÖRJE VESTLUND (s) replik:
          </note>
          <u>
            <seg>
              Fru talman! Jag har bara några korta frågor. Menar Per Bolund
              att det inte fanns anledning att se över de marknader som Regelutredningen
              hade att se över? Ska man inte efterlysa en proposition på områdena
              el, tele, järnväg, taxi, inrikesflyg med flera? Menar Per Bolund
              att det inte skulle finnas behov av att göra detta?
            </seg>
          </u>
          <u>
            <seg>
              Det gäller till exempel tömningscentraler för taxi eller körkort
              för taxi. Det kan gälla att se till att det finns rättvisa regler
              på järnvägsmarknaden eller att man inte ska ha den oligopolsituation
              som råder på elmarknaden som Staffan Anger och jag debatterade
              för bara några minuter sedan. Menar Per Bolund att det var onödigt
              av Regelutredningen att föreslå den här typen av förändringar?
              Det är faktiskt det som motionerna går ut på; man vill ha förändringar
              till stånd enligt Regelutredningen och inte så mycket mer.
            </seg>
          </u>
          <note type="speaker">
            Anf. 149 PER BOLUND (mp) replik:
          </note>
          <u>
            <seg>
              Fru talman! Anledningen till att vi inte går med på motionen
              är att vi ser en viss utveckling på många områden. Precis som
              Börje Vestlund har sagt har den socialdemokratiska tidigare regeringen
              genomfört en rad åtgärder.
            </seg>
          </u>
          <u>
            <seg>
              Kan det då inte vara vettigt att man låter de åtgärderna verka
              och ser till att man får en utvärdering av dem för att se hur
              långt man kommer med dem innan man går vidare och tar nästa steg?
              Det finns en fara i att rusa för snabbt in i det här, tror jag.
            </seg>
          </u>
          <u>
            <seg>
              Dessutom handlar det inte bara om reglering. Det handlar också
              om åtgärder på andra politikområden, som kan få stor påverkan
              på de här marknaderna. Det gäller till exempel lanthandeln. Där
              ser vi nu en utveckling som går mer och mer i riktning mot ekologisk
              produktion. Den produktionen är någonting som gör att det kan
              finnas möjligheter att lyfta upp det hela i lokala nätverk så
              att man får en verklig lokal förankring för produkterna.
            </seg>
          </u>
          <u>
            <seg>
              Det är felaktigt att tro att den enda lösningen och det enda
              verktyget för att påverka marknaden är att se över regelverken.
              Det finns många åtgärder. Många är vidtagna, och många håller
              på att få genomslag. Därför tycker vi att det kan vara väsentligt
              att låta dem verka och sedan göra en utvärdering av det hela.
            </seg>
          </u>
          <note type="speaker">
            Anf. 150 BÖRJE VESTLUND (s) replik:
          </note>
          <u>
            <seg>
              Fru talman! Problemet är att alla marknader som Regelutredningen
              hade att se över var marknader som på olika sätt hade en monopolliknande
              situation. Det är svårt att säga att det i dag finns någon större
              mångfald där. Det kan handla om att det är samma nät när det gäller
              tele och järnväg. Det kan handla om att det är samma infrastruktur,
              till exempel i inrikesflyget. Det kan handla om att hela marknaden
              har blivit helt utflackad i och med ekonomisk brottslighet och
              annat. Så är det till exempel i taxibranschen.
            </seg>
          </u>
          <u>
            <seg>
              Jag blir förvånad, Per Bolund. Vi delar uppfattningen när det
              gäller livsmedels- eller lanthandeln. Men nu menar Per Bolund
              att det inte skulle finnas anledning att efter ganska många år
              med en avreglerad marknad se över detta. Vi har ju också diskuterat
              postmarknaden i utskottet, och vi kanske kan vara ganska överens
              om att det finns brister i den också. Menar Per Bolund att detta
              bara ska vandra på och att man inte ska göra någonting åt de brister
              som finns på de här marknaderna? De har ju uppenbarligen brister;
              det tror jag att vi är ganska överens om. Jag tror till och med
              att vi är överens med majoriteten om det.
            </seg>
          </u>
          <note type="speaker">
            Anf. 151 PER BOLUND (mp) replik:
          </note>
          <u>
            <seg>
              Fru talman! Det var precis det jag konstaterade också det finns
              en stor enighet i de här frågorna. Ingen från de partier som har
              ställt sig bakom utskottets betänkande hävdar heller att allting
              fungerar utmärkt i dag och att det är perfekt som det är i dag.
            </seg>
          </u>
          <u>
            <seg>
              Det man säger är att det finns en översyn som pågår nu, till
              exempel i Konkurrensverket. Åtgärder är alltså redan vidtagna.
              Dessutom kommer det åtgärder också från andra instanser än från
              Sveriges riksdag. Till exempel har EU nu tittat över elmarknaden
              och föreslagit åtgärder när det gäller att särskilja nätägare
              från producenter av el. Det pågår alltså åtgärder. I fall efter
              fall händer det mycket.
            </seg>
          </u>
          <u>
            <seg>
              Jag tycker att Socialdemokraternas motioner andas mycket av att
              allt måste ske från riksdagens nivå och att det är bråttom man
              måste vidta åtgärder nu. Det är en uppfattning som jag inte delar.
              Jag tycker att man måste ha is i magen ibland, låta marknaden
              sätta sig och inte röra för mycket. Genom att röra om i marknaden
              kan man också störa den. Det finns en risk i det.
            </seg>
          </u>
          <note>
            Överläggningen var härmed avslutad.
          </note>
          <note>
            15 § En fristående kronofogdemyndighet m.m.
          </note>
          <note>
            Föredrogs
          </note>
          <note>
            (prop. 2006/07:99 delvis)
          </note>
          <note type="speaker">
            Anf. 152 HANS OLSSON (s):
          </note>
          <u>
            <seg>
              Fru talman! Det känns faktiskt lite tråkigt att stå här i kväll.
              Många av väljarna som nu har bänkat sig framför tv-apparaterna
              för att följa debatten tycker väl inte att det här är någon kioskvältare
              precis. Detta kanske inte är någonting som vi kommer att gå till
              val på. Det kommer nog inte att debatteras på gator och torg.
            </seg>
          </u>
          <u>
            <seg>
              Likväl är det en ganska viktig fråga. Vi måste ha lite ordning
              och reda och vi måste få våra myndigheter att fungera väl. Det
              är lite av ett signum för vårt land. Det tråkiga med att stå här
              är att vi från Socialdemokraterna nog inte trodde att det skulle
              bli ytterligare en generaldirektör efter allt prat som har varit
              från den nuvarande regeringen och från många myndigheter och verk
              och andra. Vi trodde nog att vi skulle komma överens i frågan.
              Men det är som det är; det är bara att gilla läget.
            </seg>
          </u>
          <u>
            <seg>
              Fru talman! Vi socialdemokrater tror på myndigheterna. Eftersom
              skatteutskottet är här kan det passa att återge vad finansministern
              har sagt. Vi träffade honom i tisdags på det saksamråd vi hade.
              Finansministern sade då att det finns två viktiga konkurrensfördelar
              för Sverige. Det är låga bolagsskatter och det är ett professionellt
              agerande skatteverk.
            </seg>
          </u>
          <u>
            <seg>
              Jag tycker att finansministern hade helt rätt. Denna proffsighet
              är som sagt en tillgång i våra verk och för vårt land. Därför
              är vi socialdemokrater övertygade om att kronofogdemyndigheten
              klarar av att i operativt hänseende arbeta helt självständigt
              från Skatteverket. Men den ska samtidigt vara knuten till verket
              i bland annat administrativt stöd, IT och så vidare.
            </seg>
          </u>
          <u>
            <seg>
              Enligt kronofogdemyndighetens egna siffror kostar den förändring
              som föreslås från regeringen att detta skulle bli en fristående
              myndighet 17 ½ miljoner kronor år efter år.
            </seg>
          </u>
          <u>
            <seg>
              Fru talman! Socialdemokraterna och regeringen är helt överens
              om allting utom detta att Skatteverket och kronofogdemyndigheten
              enligt regeringen inte skulle kunna samordna administrativa frågor,
              IT och så vidare. För denna brist på tilltro till myndigheten
              är man alltså beredd att öka kostnaderna med 17 ½ miljoner år
              efter år.
            </seg>
          </u>
          <u>
            <seg>
              Nej, fru talman, vi tror, liksom finansministern, på verkens
              professionalism att klara två saker samtidigt.
            </seg>
          </u>
          <u>
            <seg>
              Med det, fru talman, vill jag för tids vinnande endast yrka bifall
              till vår reservation nr 1. Jag står självfallet också bakom vår
              reservation nr 2.
            </seg>
          </u>
          <note>
            I detta anförande instämde Laila Bjurling, Birgitta Eriksson
            och Christin Hagberg (alla s).
          </note>
          <note type="speaker">
            Anf. 153 MARIE ENGSTRÖM (v):
          </note>
          <u>
            <seg>
              Fru talman! Vi är överens om allting, sade Hans Olsson. Socialdemokraterna
              är överens med regeringen om allting. Han glömde väl att tillägga:
              i det här betänkandet, förutom just frågan som gäller en brandvägg
              eller inte när det gäller de gemensamma administrativa enheterna.
            </seg>
          </u>
          <u>
            <seg>
              Jag kan säga att även Vänsterpartiet är överens med Socialdemokraterna
              som är överens med regeringens företrädare om nästan allting i
              den här frågan.
            </seg>
          </u>
          <u>
            <seg>
              Anledningen till att vi har det här betänkandet är väl egentligen
              att alliansens företrädare i stort sett underkänner det beslut
              som vi fattade den förra mandatperioden i den här frågan, nämligen
              att vi skulle ha en uppdelning mellan kronofogdemyndigheten och
              skattemyndigheten vad gäller den operativa verksamheten men att
              man skulle ha ett gemensamt administrativt stöd.
            </seg>
          </u>
          <u>
            <seg>
              Någonstans kan jag ha respekt för det ställningstagande som de
              borgerliga partierna och Miljöpartiet har gjort i den här frågan.
              De här två olika lösningarna på det här problemet har ju funnits.
              Båda har sina fördelar och nackdelar. Det jag ser som en fördel
              här är att man sparar in på administrationen och på det sättet
              kan lägga resurser på den operativa verksamheten. Det är egentligen
              det som har övervägt för vår del.
            </seg>
          </u>
          <note>
            Fru talman! Med anledning av det yrkar jag bifall till reservation
            1.
          </note>
          <note type="speaker">
            Anf. 154 ULF BERG (m):
          </note>
          <u>
            <seg>
              Fru talman! Jag vill börja med att yrka bifall till förslaget
              i skatteutskottets betänkande 17 om en fristående kronofogdemyndighet.
            </seg>
          </u>
          <u>
            <seg>
              Man skulle kunna tro att vi är överens om allt, men det är inte
              riktigt så. Det var synd med Maries förklaring. Det lät ju väldigt
              bra när Hans sade att han var överens om det mesta som regeringen
              driver.
            </seg>
          </u>
          <u>
            <seg>
              Vi moderater och alliansen är naturligtvis för en förenklad myndighetsstruktur
              i vårt land. Lägre kostnader och en effektivare organisation är
              något som är viktigt att hela tiden arbeta med. På så sätt använder
              man skattebetalarnas pengar så effektivt som möjligt. Mot den
              bakgrunden kan vän av ordning fundera över varför alliansen lägger
              förslag som går i motsatt riktning.
            </seg>
          </u>
          <note>
            Låt oss först blicka lite tillbaka på historien som började med
            en skrivelse till Finansdepartementet 2001 med en begäran om att
            tio skattemyndigheter skulle bli en. År 2003 lade den dåvarande
            regeringen fram en proposition, och Skatteverkets tillkomst blev
            verklighet efter riksdagens godkännande. Det beslöts då att Skatteverket
            skulle ansvara för kronofogdemyndigheternas verksamhet under en
            övergångstid. År 2003 avlämnades också en utredning om kronofogdemyndigheten
            i tiden. I den utredningen lades förslaget om en fristående, rikstäckande
            myndighet fram. En regeringsproposition som godkändes av riksdagen
            innebar att tio regionala myndigheter blev en den 1 juli 2006.
          </note>
          <u>
            <seg>
              Det är lite konstigt att Hans tycker att det här förslaget kommer
              som en kalldusch. I samband med det betänkandet reserverade sig
              alliansens fyra partier i skatteutskottet eftersom den dåvarande
              regeringens yrkanden inte innehöll förslag om en helt fristående
              kronofogdemyndighet. Kritiken har varit hård från många håll mot
              gällande ordning. Utredningen kom fram till att kritikerna hade
              rätt. Alliansens reservation var alltså mycket väl underbyggd.
            </seg>
          </u>
          <u>
            <seg>
              Nuvarande majoritet i skatteutskottet har även tydligt framfört
              till alliansregeringen att ett förslag om en helt fristående kronofogdemyndighet
              måste komma snabbt för att råda bot på den berättigade kritik
              som finns. Vi kan konstatera att regeringen delar utskottets syn,
              och vi kan glädjande nog sätta punkt för något som började med
              en skrivelse i november 2001.
            </seg>
          </u>
          <note>
            I samma syfte införs nu en lag för hantering av vissa borgenärsuppgifter
            som innebär att ett antal uppgifter förs över från Skatteverket
            för att renodla kronofogdemyndighetens arbete. Kostnaden för dessa
            arbetsuppgifter beräknas till 35 miljoner kronor, och dessa medel
            ska överföras till Skatteverket.
          </note>
          <u>
            <seg>
              Fru talman! Jag ska besvara den fråga som jag själv ställde inledningsvis
              om varför inte alltid färre myndigheter är att föredra. Det får
              aldrig göras avkall på rättssäkerheten. Den nuvarande ordningen
              med dubbla roller är givetvis någonting som skapar misstänksamhet,
              vilket kritiken visar. Det är olyckligt att samma organisation
              kan driva in skulder till sig själv, det vill säga vara både sökande
              och verkställande organ.
            </seg>
          </u>
          <u>
            <seg>
              Detta förslag kommer att underlätta för både Skatteverkets och
              kronofogdemyndighetens anställda då rollerna blir betydligt tydligare
              än i dag. Det ökar även förtroendet för myndigheten som sådan.
              Det är självfallet viktigt med anledning av att det ofta är svåra
              uppgifter myndigheterna har när de många gånger har att ingripa
              när människor hamnat trubbel.
            </seg>
          </u>
          <u>
            <seg>
              Mot den bakgrunden är det förvånande att Socialdemokraterna och
              Vänstern nu yrkar avslag på propositionen. Detta förslag ger bestående
              ökade kostnader med knappt 15 miljoner kronor. Det är långt ifrån
              skäl nog att avstå från åtgärder som leder till ökat förtroende
              för kronofogdemyndighetens förmåga att uppträda opartiskt i det
              verkställande arbetet. Jag kan bara beklaga att reservanterna
              inte delar den uppfattningen. I deras förslag kommer tredje man
              i andra hand, men det borde givetvis vara som i vårt förslag att
              man kommer i första hand.
            </seg>
          </u>
          <u>
            <seg>
              Fru talman! Många är nöjda med detta förslag. Det är bara att
              beklaga att Socialdemokraterna och Vänstern inte hör till dem.
              Men man kan inte alltid göra alla minoriteter nöjda. När det gäller
              titulaturen kan man läsa i tidigare nämnda reservation från alliansen
              att rikskronofogden ska ha det fulla ansvaret och vara chef för
              en helt självständig myndighet. Där har vi en samsyn. Den frågan
              kommer att lösas i samband med att regeringen tar fram nödvändiga
              förordningar.
            </seg>
          </u>
          <note>
            Jag yrkar än en gång bifall till utskottets förslag och avslag
            på samtliga motioner.
          </note>
          <note type="speaker">
            Anf. 155 HANS OLSSON (s) replik:
          </note>
          <u>
            <seg>
              Fru talman! Tack, Marie Engström! Det höll ju på att sluta med
              en katastrof. Jag var så fokuserad på det här, men nu har vi rett
              ut det.
            </seg>
          </u>
          <u>
            <seg>
              Jag sade inte att det var en kalldusch, men Ulf Berg kanske tyckte
              att jag uttryckte mig så att det kom som en kalldusch i och med
              att ni hade behandlat detta förut i riksdagen. Men kallduschen,
              om vi nu använder det här ordet som jag inte använde, trodde jag
              att ni fick när ni såg att det här kostar 17 ½ miljoner per år.
              Det om något borde väl ändå ge en kalldusch.
            </seg>
          </u>
          <u>
            <seg>
              Jag måste fråga om det finns något belägg för påståendena att
              jävsproblem, om de uppstår, inte kan hanteras. Finns det något
              belägg för detta?
            </seg>
          </u>
          <note type="speaker">
            Anf. 156 ULF BERG (m) replik:
          </note>
          <u>
            <seg>
              Fru talman! Nej, det var jag som pratade om kalldusch. Men Hans
              Olsson tyckte att det här var lite tråkigt. Det kanske behövdes
              lite vatten även om det här med vatten på konstiga platser är
              ett ämne som inte är riktigt gångbart just nu.
            </seg>
          </u>
          <u>
            <seg>
              Vi har lite olika uppfattningar om ekonomin. Regeringen gör bedömningen
              att det bestående är 12,75 miljoner kronor plus Skatteverkets
              2 miljoner kronor. Här har Hans lagt på några miljoner. Vad jag
              förstår är det kronofogdemyndighetens bedömning. Det som finns
              i propositionen säger en annan sak.
            </seg>
          </u>
          <u>
            <seg>
              Vi tycker naturligtvis att det här är väl använda pengar. Hur
              man än vrider och vänder på detta blir det samma organisation
              med samma chef. Ni säger ju också att ni bara vill ha en generaldirektör.
              Vi fick ju kritik för att vi ville ha två. Då blir det samma organisation.
              Det är väldigt olyckligt, för vid utmätningar och liknande måste
              det nämligen enligt vår uppfattning vara så att man verkligen
              upplever dem som kommer som från en helt fristående och neutral
              organisation. Det tycker jag att man klart kan genomföra nu med
              detta förslag.
            </seg>
          </u>
          <u>
            <seg>
              Bland annat var ju Sveriges Inkassoorganisation jag undrar om
              jag har det papperet med mig väldigt kritiska till den ordning
              som råder i dag. Det finns ett remissvar från mars 2004 där man
              lyfter fram detta och menar att det är väldigt olyckligt, så detta
              är inte något påfund som har dykt upp här.
            </seg>
          </u>
          <note type="speaker">
            Anf. 157 HANS OLSSON (s) replik:
          </note>
          <u>
            <seg>
              Fru talman! De 17 ½ miljonerna vill jag återkomma till, för jag
              tycker att det låter som väldigt mycket pengar. Jag läser ur propositionen
              på s. 48 där det står: Kronofogdemyndigheten har beräknat den
              löpande merkostnaden för att göra myndigheten helt fristående
              från Skatteverket till 17,5 miljoner kronor. Kostnadsberäkningen
              bygger på ett fortsatt utnyttjande av gemensamt verksamhetsstöd.
            </seg>
          </u>
          <u>
            <seg>
              Regeringen har kanske räknat ned några miljoner, jag vet inte
              vem som har rätt eller fel, men så här står det i propositionen.
              Även om vi bjuder på några miljoner är det fortfarande oerhört
              mycket pengar bara för att göra denna operation. När vi är överens
              om allt i denna fråga är det bara denna operation som kvarstår,
              och då är man beredd att avstå dessa 15 eller 17 miljoner för
              att klara det. Jag fick inte svar på frågan om det finns något
              belägg för om detta kan hända. Det verkar inte finnas, och då
              tycker jag att dessa pengar faktiskt skulle kunna användas lite
              bättre.
            </seg>
          </u>
          <u>
            <seg>
              När det gäller de här myndigheterna Skatteverket och kronofogdemyndigheten
              rör vi oss i ett område med skattefusk och sådant som vi debatterade
              förut också. Tänk om man hade 1517 miljoner som man kunde använda
              effektivare, alltså mer offensivt, än att lägga dem på en organisation
              som man tror på men inte har några riktiga belägg för.
            </seg>
          </u>
          <note type="speaker">
            Anf. 158 ULF BERG (m) replik:
          </note>
          <u>
            <seg>
              Fru talman! Det finns ju fall som är väl kända i detta land där
              staten har gjort vissa ingripanden mot företagare. Sådana kan
              få oanade konsekvenser. Jag kan inte räkna upp några specifika
              fall där man fått en prövning, men jag kan ge exempel från min
              gamla yrkesutövning som polis där man ibland fick handräckningsbegäran.
              Polisen gjorde alltid en fristående bedömning om man hade begärt
              det på de rätta grunderna, vilket inte alltid var fallet.
            </seg>
          </u>
          <u>
            <seg>
              Jag tror att har man suttit i samma familj, så att säga, är det
              kanske inte alltid säkert att man har haft denna kritiska bedömning.
              I slutändan handlar det om rättssäkerhet för våra invånare i Sverige.
              Därför är det vår bestämda uppfattning från alliansens sida att
              det är väldigt viktigt att man är övertydlig.
            </seg>
          </u>
          <u>
            <seg>
              Sedan är det ju inte säkert att det blir dyrare i längden, för
              i en organisation där det finns tydliga och klara regler, där
              man vet hur saker och ting ska göras och var gränserna går vet
              vi erfarenhetsmässigt att personalen mår bättre. Det kan leda
              till att man får en effektivare organisation där de anställda
              tycker att det är roligt att arbeta och vi får ned sjukfrånvaron
              och annat. Det kan alltså ge sådana effekter som man i dag inte
              kan se.
            </seg>
          </u>
          <u>
            <seg>
              Regeringen gör inte bedömningen fullt ut att man hämtar hem det
              på andra sätt. Det är vi rörande överens om, även om vi inte är
              helt överens om summan. Jag tror att detta är helt rätt och delar
              som sagt alliansens ståndpunkt. Nu kommer vi att genomföra detta.
            </seg>
          </u>
          <note type="speaker">
            Anf. 159 MARIA KORNEVIK JAKOBSSON (c):
          </note>
          <u>
            <seg>
              Fru talman! Som centerpartist är jag egentligen inte någon förespråkare
              för fler myndigheter, men här är undantaget som bekräftar regeln.
              Här har utredningen som den tidigare regeringen tog initiativ
              till lagt grunden för en regeringsproposition med argument som
              jag tycker är skäliga.
            </seg>
          </u>
          <u>
            <seg>
              Förslaget om en fristående kronofogdemyndighet handlar om svenska
              folkets förtroende för myndighetsutövningen och att stärka förtroendet
              för kronofogdemyndighetens förmåga att upprätta opartiskhet i
              det verkställande arbetet. Att skilja kronofogdemyndigheten från
              Skatteverket innebär också en ansvarsuppdelning som gör Skatteverkets
              roll mer begriplig, tydlig och trovärdig. Med dagens koppling
              till Skatteverket är det nära till hands att tro att kronofogdemyndigheten
              i första hand verkar för att driva in skulderna till staten och
              sätter borgenärers och gäldenärers intressen i andra hand.
            </seg>
          </u>
          <u>
            <seg>
              Det har gått fyra år sedan utredningens betänkande presenterades,
              och det finns stöd för förslaget hos Skatteverket. Det gjordes
              en omorganisation av kronofogdemyndigheten så sent som 1 juli
              2006 som innebar en avveckling av tio regionala kronofogdemyndigheter
              som överfördes till en rikstäckande myndighet. Denna omorganisation
              blev dock inte komplett.
            </seg>
          </u>
          <u>
            <seg>
              Nu lägger alliansregeringen fram en proposition helt i linje
              med utredningens förslag med en förbättring av en del oklara och
              kritiserade delar från den senaste omorganisationen på kronofogdemyndighetsområdet.
            </seg>
          </u>
          <u>
            <seg>
              Och då, fru talman, föreslår Socialdemokraterna avslag på propositionen
              med argumentet att chefen för den nya myndigheten ska tituleras
              rikskronofogde och inget annat. Vad jag förstår är det inget som
              riksdagen kan besluta om, utan det är regeringen som gör det.
              Ett annat argument är att kronofogdemyndigheten ska vara knuten
              till Skatteverket i strategiska frågor. Samverkan mellan myndigheterna
              vad gäller IT-området och i fråga om verksamhetsstöd för att begränsa
              kostnader finns redan tillgodosett i regeringens förslag och är
              inte att betrakta som ett starkt argument för att stoppa propositionen.
            </seg>
          </u>
          <u>
            <seg>
              Med dessa marginella meningsskiljaktigheter är man från oppositionen
              beredd att avslå en proposition som bygger på en utredning man
              själva har beställt.
            </seg>
          </u>
          <u>
            <seg>
              Fru talman! Jag kan inte upphöra att förundras över hur man från
              oppositionens sida är beredd att förkasta en proposition som man
              i stort sett instämmer i och att detta kan vara en fråga av en
              sådan betydelse för oppositionen att man markerar en avvikande
              åsikt.
            </seg>
          </u>
          <note>
            Fru talman! Jag vill å Centerpartiets vägnar yrka bifall till
            förslaget i skatteutskottets betänkande angående en fristående
            kronofogdemyndighet och yrka avslag på motionerna.
          </note>
          <note type="speaker">
            Anf. 160 GUNNAR ANDRÉN (fp):
          </note>
          <u>
            <seg>
              Fru talman! Det har från allianskollegerna sagts så mycket klokt
              att man inte skulle behöva säga mycket mer.
            </seg>
          </u>
          <u>
            <seg>
              Vi återgår nu helt enkelt till en tidigare ordning med en fristående
              kronofogdemyndighet. Jag har tagit mig friheten att forska lite
              i hur det har varit med detta genom åren. Går man tillbaka i hävderna
              ser man att kronofogde var en titel som inrättades 1687. Det var
              en använd titel på Kronans ämbetsman över fögderierna. Kronofogden
              var alltså närmast en polisman. Den här fina titeln fanns egentligen
              fram till början av 1900-talet då vi fick något liknande ett uppbördsverk.
              Det var Centrala folkbokförings- och uppbördsnämnden, som den
              kom att heta 1964. Den fanns under Finansdepartementet och var
              en sammanslagning av lite olika saker.
            </seg>
          </u>
          <note>
            Så småningom tyckte Socialdemokraterna 1970 att man skulle slå
            ihop ett antal myndigheter till Riksskatteverket. Då slog man
            ihop bland andra Riksskattenämnden, Centrala folkbokförings- och
            uppbördsnämnden och Allmänna ombudet hos Mellankommunala prövningsnämnden.
          </note>
          <u>
            <seg>
              Därför har vi haft många olika titlar. Det är nästan det som
              är det roligaste, fru talman alla dessa kronokommissarier och
              allt möjligt som vi har haft genom åren. Vi har inte bara haft
              kronofogde. Kronobonde är ju någonting annat, och likaså kronobränneri,
              men det finns många andra saker. Kronograf är något annat, men
              kronojägare är en titel som finns under Domänverket på en statlig
              tjänsteman.
            </seg>
          </u>
          <u>
            <seg>
              Men kronolänsman, det var förr en lägre statstjänsteman som var
              underordnad kronofogden och hade till uppgift att vaka över allmän
              ordning och säkerhet och att åtala förbrytare inom sitt distrikt.
              Så här kan man gå vidare.
            </seg>
          </u>
          <u>
            <seg>
              Jag tror att det blir väldigt bra att regeringen kommer att fastställa
              vad denna fristående generaldirektör kommer att ha för titel i
              framtiden.
            </seg>
          </u>
          <u>
            <seg>
              Med detta, fru talman, vill jag inte förlänga debatten, utan
              jag vill yrka bifall till förslaget i betänkandet i dess helhet.
            </seg>
          </u>
          <note type="speaker">
            Anf. 161 LENNART SACRÉDEUS (kd):
          </note>
          <note>
            Fru talman! Jag vill från Kristdemokraternas sida yrka bifall
            till skatteutskottets betänkande nr 17 om en fristående kronofogdemyndighet
            och därmed avslag på de två reservationerna.
          </note>
          <u>
            <seg>
              Få saker är så viktiga i Myndighets-Sverige som att trygga rättssäkerheten
              och att skilja på statens olika roller. Staten uppträder i olika
              skepnader och har olika uppgifter. Dubbelroller och jäv måste
              byggas bort i själva myndighetsutövningen. Dessa principer har
              tjänat som utgångspunkt när Moderaterna, Centerpartiet, Folkpartiet
              liberalerna och Kristdemokraterna, det vill säga Allians för Sverige,
              och regeringen har nalkats denna fråga.
            </seg>
          </u>
          <u>
            <seg>
              Föreliggande utskottsbetänkande och lagförslag har kommit till
              i just det här syftet. Kronofogdemyndigheten har sedan sin tillkomst
              1965 saknat en naturlig hemvist. Den har förflyttats från departement
              till departement likt en osalig ande. Den har legat under Inrikesdepartementet,
              Kommunikationsdepartementet, Civildepartementet, Kommundepartementet
              och Finansdepartementet.
            </seg>
          </u>
          <u>
            <seg>
              Rimligtvis hör kronofogdemyndigheten till rättsväsendet, men
              den är inordnad i Skatteverket, som alltså sorterar under Finansdepartementet.
              Detta är ett problem, vilket även Socialdemokraterna har identifierat.
              Men Socialdemokraterna har landat i vi har lyssnat till Hans Olssons
              anförande här att kostnaden är för hög, ca 15 miljoner kronor
              per år.
            </seg>
          </u>
          <u>
            <seg>
              Allians för Sverige har landat i en annan slutsats. Vi tycker
              att det är värt de här pengarna att stärka rättssäkerheten, självständigheten
              och partsneutraliteten.
            </seg>
          </u>
          <u>
            <seg>
              Fru talman! De dubbla rollerna och jävsförhållandet har uppmärksammats
              av till exempel föreningen Sveriges kronofogdar och enskilda anställda
              inom kronofogdemyndigheten under många år vid det här laget. Jag
              vet inte i vilken utsträckning som Socialdemokraterna har tagit
              intryck av den typen av kritik och lyssnat på dem och deras erfarenheter
              som anställda i själva verksamheten.
            </seg>
          </u>
          <u>
            <seg>
              I remissvar, i artiklar, i artiklar i vetenskapliga tidskrifter,
              i sammanträden och i träffar har de anställda belyst två grundläggande
              problem. För det första gäller det hur Skatteverket som statens
              fiskala borgenärsintresse bestämmer hur kronofogdemyndigheten
              ska organiseras och hur ledande tjänster ska besättas. För det
              andra gäller det hur kronofogdemyndigheten i det känsliga indrivningsskedet
              också har borgenärsuppgifter av offensiv natur som undergräver
              förtroendet för myndighetens opartiskhet. Om detta står det på
              s. 25 i propositionen.
            </seg>
          </u>
          <u>
            <seg>
              Nu undanröjs, för att citera propositionen, i allt väsentligt
              de skäl som kan ha funnits att ifrågasätta Kronofogdemyndighetens
              möjligheter att utöva sin verkställande funktion på ett opartiskt
              sätt. Då är vi på s. 31 i propositionen.
            </seg>
          </u>
          <u>
            <seg>
              Fru talman! Kronofogdemyndigheten är exekutiv till sin natur.
              Det är ett verkställande organ. Den ska driva in skulder, men
              den ska göra det på ett förtroendeingivande och partsneutralt
              sätt. Fordringsägarens, det vill säga borgenärens, intressen,
              ska tas till vara samtidigt som den skuldsatte, det vill säga
              gäldenärens, rättigheter också ska beaktas. Om då indrivaren samtidigt
              uppfattas som fordringsägare, som borgenär: Vilket misstroende
              kan då inte uppstå, och det på ett väldigt naturligt sätt?
            </seg>
          </u>
          <u>
            <seg>
              Det är just detta som anställda inom kronofogdemyndigheten under
              hela denna process betonar. De vill ut ur denna problematik. Vi
              finner att detta är en helt rimlig hållning. Den är baserad på
              de anställdas egna erfarenheter från fältet.
            </seg>
          </u>
          <u>
            <seg>
              Socialdemokraterna skriver i sin motion att man vill ha verksamhet
              framför administration. Vi instämmer i den formuleringen kanske
              inte i slutsatsen. Vi tycker, för att skapa rättssäkerhet och
              vara mer förtroendeingivande, att staten kan använda sina pengar
              sämre än vad vi föreslår här. Miljöpartiet delar dessutom vår
              hållning. Det välkomnas.
            </seg>
          </u>
          <u>
            <seg>
              Regeringens förslag finner vi därmed klokt, ändamålsenligt och
              principiellt riktigt. Det accentueras nu genom Skatteverkets nya
              organisation.
            </seg>
          </u>
          <u>
            <seg>
              Fru talman! Förändringarna inom kronofogdemyndigheten borde stanna
              av. Nu ska regeringen nämligen sjösätta denna nya myndighet med
              en självständig styrelse, och det gör att Skatteverket i sina
              förändringar bör ge kronofogdemyndigheten rådrum att, efter att
              man har blivit en egen, självständig myndighet, organisera efter
              eget gottfinnande.
            </seg>
          </u>
          <u>
            <seg>
              Från kristdemokratisk sida motsätter vi oss inte på något sätt
              det som finns i den socialdemokratiska motionen om kronofogdemyndighetens
              chefstitulatur. Gärna får befattningen rikskronofogde vara kvar,
              även om riksdagen inte beslutar om detta, i analogi med andra
              hedervärda och klangrika chefsbefattningar som vi kan lyssna hur
              vackert det låter rikspolischef, riksgäldsdirektör och generaltulldirektör.
            </seg>
          </u>
          <u>
            <seg>
              Fru talman! En översyn behövs samtidigt av den nya, fristående
              kronofogdemyndighetens hemvist och organisation. Den behöver hitta
              ett hem och ett permanent hem organisatoriskt.
            </seg>
          </u>
          <note type="speaker">
            Anf. 162 HANS OLSSON (s) replik:
          </note>
          <u>
            <seg>
              Fru talman! Jag får tacka Lennart lite för de bra argument vi
              fick. Du tryckte ju väldigt mycket på remissinstansernas synpunkter
              på att klara jävigheten och hur viktigt det är att lyssna på remissinstanser
              och anställda, ta intryck av det och sedan försöka tillgodose
              dem så mycket som möjligt. De argumenten ska kanske vi andra också
              använda när det är dags att diskutera förändring i trafikförsäkringen.
            </seg>
          </u>
          <u>
            <seg>
              Men det var inte det som jag tänkte på. Du citerade ur propositionen,
              och du hamnade så småningom på s. 31. Där har jag också läst,
              och sedan skrev jag ett fult ord på sidan, som jag inte vågar
              säga här. När jag inledde sade jag att jag tror att det handlar
              om synen på myndigheter och att lita på myndigheter. Eftersom
              du började så kan väl jag fortsätta på s. 31 med att citera från
              propositionen. Sedan tänker jag ställa frågan: Håller du med om
              det som står här? Då kör jag nu. Är du beredd, Lennart?
            </seg>
          </u>
          <u>
            <seg>
              (Lennart Sacrédeus (kd): Jag är redo!)
            </seg>
          </u>
          <u>
            <seg>
              Eftersom influtna belopp inte står till den debiterande myndighetens
              disposition, utan (med vissa smärre undantag) redovisas direkt
              mot statsbudgeten, saknas det incitament för de debiterande myndigheterna
              att sträva efter ett så bra indrivningsresultat som möjligt. Håller
              du med om den formuleringen?
            </seg>
          </u>
          <note type="speaker">
            Anf. 163 LENNART SACRÉDEUS (kd) replik:
          </note>
          <u>
            <seg>
              Fru talman! Jag vill säga att det svenska språket väl inte alltid
              har nått sina högsta höjder av klarhet när man läser olika propositioner,
              oavsett regeringsinnehåll.
            </seg>
          </u>
          <u>
            <seg>
              Jag kan kort säga till Hans Olsson att den mening du läste upp,
              oavsett om jag gillar den eller inte, inte varit grundläggande
              för Kristdemokraternas, mitt eget eller Allians för Sveriges ställningstagande.
              Så otydligt svar får du. Jag får samtidigt tacka för att du föregriper
              trafikförsäkringsdebatten med olika argument.
            </seg>
          </u>
          <u>
            <seg>
              Sedan vill jag även påtala det du nämnde om att lita på myndigheten.
              Det är alldeles för många inom kronofogdemyndigheten som givit
              uttryck för att den lösning som den tidigare regeringen och majoriteten
              under den förutvarande mandatperioden kom fram till inte var långsiktigt
              hållbar. Jag kan förstå att man kan känna viss frustration över
              att ett beslut som ganska nyligen fattats nu rivs upp och man
              går vidare. Men vissa beslut bär inte i det långa loppet, och
              det är där vi hamnat. Det är vår bedömning.
            </seg>
          </u>
          <note type="speaker">
            Anf. 164 HANS OLSSON (s) replik:
          </note>
          <u>
            <seg>
              Fru talman! Jag konstaterar att vi gör helt olika bedömningar.
              Vi bedömer att kronofogdemyndigheten klarar av att göra två saker
              samtidigt, att den kommer att göra det professionellt, att det
              kommer att bli billigare för skattebetalarna. Majoriteten gör
              en annan bedömning. Det är bara att gilla läget.
            </seg>
          </u>
          <note type="speaker">
            Anf. 165 LENNART SACRÉDEUS (kd) replik:
          </note>
          <u>
            <seg>
              Fru talman! Jag tycker inte att ni ska gilla läget, Hans Olsson,
              eftersom ni är reservanter. Ni ska självklart trycka på den röda
              nej-knappen när frågan kommer upp till votering i kammaren. Vi,
              däremot, kommer att gilla läget. Vi tror att också de anställda
              vid kronofogdemyndigheten kommer att gilla läget. Allmänheten
              kommer att gilla läget.
            </seg>
          </u>
          <u>
            <seg>
              Jag tror inte, Hans Olsson, att de 17 ½ miljonerna eller Ulf
              Bergs siffra på omkring 15 miljoner kommer att vara bestående
              i det långa loppet. Vi grejar detta statsfinansiellt, och det
              kommer inte att utlösa någon räntekris i landet.
            </seg>
          </u>
          <note type="speaker">
            Anf. 166 HELENA LEANDER (mp):
          </note>
          <u>
            <seg>
              Fru talman! Det har redan sagts mycket klokt i kväll, från båda
              håll om sanningen ska fram, och jag ska inte upprepa det.
            </seg>
          </u>
          <u>
            <seg>
              Jag har full förståelse för Socialdemokraternas och Vänsterpartiets
              betänkligheter inför att skapa en ny myndighet. Vi är alla överens
              om att vi vill ha så kostnadseffektiva myndigheter som möjligt.
              Men när allt kommer omkring ska vi inte bara ha billiga myndigheter,
              utan de ska dessutom vara rättssäkra. Vi vill att medborgarna
              ska kunna ha fullt förtroende för dem. Ur den aspekten är det
              inte helt oproblematiskt att kronofogdemyndigheten i dag har dubbla
              roller. Därför har vi från Miljöpartiets sida till slut landat
              i ett bifall till en fristående kronofogdemyndighet.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 maj
          </note>
          <note>
            Sven-Erik Österberg
          </note>
          <u>
            <seg>
              Luciano Astudillo
            </seg>
          </u>
          <note>
            Monica Green
          </note>
          <note>
            Sylvia Lindgren
          </note>
          <note>
            Christin Hagberg
          </note>
          <note>
            Lars Lilja
          </note>
          <note>
            Eva Olofsson
          </note>
          <note>
            Sven-Erik Österberg
          </note>
          <note>
            Jennie Nilsson
          </note>
          <note>
            Désirée Pethrus Engström
          </note>
          <note>
            Désirée Pethrus Engström
          </note>
          <note>
            Marie Nordén
          </note>
          <note>
            Kristina Zakrisson
          </note>
          <note>
            Agneta Lundberg
          </note>
          <note>
            Karl Gustav Abramsson
          </note>
          <note>
            Karin Åström
          </note>
          <u>
            <seg>
              Nikos Papadopoulos
            </seg>
          </u>
          <note>
            Börje Vestlund
          </note>
          <note>
            Ulf Holm
          </note>
          <note>
            Maryam Yazdanfar
          </note>
          <note>
            Börje Vestlund
          </note>
          <note>
            Esabelle Reshdouni
          </note>
          <note>
            Ulf Holm
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 29 maj.
          </note>
          <note>
            18 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 24 maj
          </note>
          <note>
            Eva Sonidsson
          </note>
          <note>
            Lars Wegendal
          </note>
          <note>
            Birgitta Ohlsson
          </note>
          <note>
            Yvonne Andersson
          </note>
          <note>
            Lars Wegendal
          </note>
          <note>
            Christer Nylander
          </note>
          <note>
            Raimo Pärssinen
          </note>
          <note>
            Birgitta Ohlsson
          </note>
          <note>
            Eva Sonidsson
          </note>
          <note>
            Fredrik Lundh
          </note>
          <note>
            Ameer Sachet
          </note>
          <note>
            Anne Marie Brodén
          </note>
          <note>
            Lars Wegendal
          </note>
          <note>
            Hans Linde
          </note>
          <note>
            Siv Holma
          </note>
          <note>
            Lars Hjälmered
          </note>
          <note>
            Lena Hallengren
          </note>
          <note>
            Hans Linde
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 29 maj.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 23 maj
          </note>
          <note>
            Pernilla Zethraeus
          </note>
          <note>
            den 24 maj
          </note>
          <note>
            Hans Linde
          </note>
          <note>
            Hans Wallmark
          </note>
          <note>
            Börje Vestlund
          </note>
          <u>
            <seg>
              Luciano Astudillo
            </seg>
          </u>
          <note>
            Hans Linde
          </note>
          <note>
            Cecilia Widegren
          </note>
          <note>
            Sinikka Bohlin
          </note>
          <note>
            Hans Linde
          </note>
          <note>
            Siv Holma
          </note>
          <note>
            Hans Linde
          </note>
          <note>
            Ulf Holm
          </note>
          <note>
            Bodil Ceballos
          </note>
          <note>
            Björn Leivik
          </note>
          <note>
            Tobias Krantz
          </note>
          <note>
            Allan Widman
          </note>
          <note>
            Andreas Norlén
          </note>
          <note>
            Andreas Norlén
          </note>
          <note>
            Berit Högman
          </note>
          <note>
            Tone Tingsgård
          </note>
          <note>
            Peter Hultqvist
          </note>
          <note>
            Peter Hultqvist
          </note>
          <note>
            Birgitta Sellén
          </note>
          <note>
            Stefan Wikén
          </note>
          <note>
            Stefan Wikén
          </note>
          <note>
            Stefan Wikén
          </note>
          <note>
            Eva Sonidsson
          </note>
          <note>
            Eva Sonidsson
          </note>
          <note>
            Eva Sonidsson
          </note>
          <note>
            Eva Sonidsson
          </note>
          <note>
            Eva Sonidsson
          </note>
          <note>
            Margareta Cederfelt
          </note>
          <note>
            Lisbeth Grönfeldt Bergman
          </note>
          <note>
            Tomas Tobé
          </note>
          <u>
            <seg>
              Thomas Bodström
            </seg>
          </u>
          <u>
            <seg>
              Thomas Bodström
            </seg>
          </u>
          <u>
            <seg>
              Thomas Bodström
            </seg>
          </u>
          <note>
            Hans Hoff
          </note>
          <note>
            Mats Gerdau
          </note>
          <note>
            Margareta Cederfelt
          </note>
          <note>
            Eva Olofsson
          </note>
          <note>
            Ulrika Karlsson
          </note>
          <note>
            Staffan Appelros
          </note>
          <note>
            Christin Hagberg
          </note>
          <note>
            Maria Plass
          </note>
          <note>
            Cecilia Widegren
          </note>
          <note>
            Cecilia Widegren
          </note>
          <note>
            Annelie Enochson
          </note>
          <note>
            Ann-Christin Ahlberg
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Stefan Wikén
          </note>
          <note>
            Stefan Wikén
          </note>
          <note>
            Stefan Wikén
          </note>
          <note>
            Stefan Wikén
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 29 maj.
          </note>
          <note>
            20 § Kammaren åtskildes kl. 19.22.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
