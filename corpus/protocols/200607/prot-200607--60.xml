<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--60</head>
          <docDate when="2006-02-14">2006-02-14</docDate>
        </div>
      </front>
      <body>
        <div>
          <note n="a09b3b90">
            ﻿
          </note>
          <note n="8316afeb">
            Riksdagens protokoll
          </note>
          <note n="871bb4ca">
            2006/07:60
          </note>
          <note type="date" n="09ee3594">
            Onsdagen den 14 februari
          </note>
          <note n="9f051e47">
            Kl. 09:00 - 14:55
          </note>
          <note n="c68c66e9">
            Välkomsthälsning
          </note>
          <note n="3db92e8b">
            Anf. 1 TALMANNEN:
          </note>
          <note n="2b795e9b">
            Jag vill fästa kammarens uppmärksamhet på att vi bland åhörarna
            vid dagens utrikespolitiska debatt har en delegation från Lettlands
            parlament under ledning av dess talman Indulis Emsis.
          </note>
          <note n="967bfa5d">
            I would like to greet the delegation from the national assembly
            of Latvia under leadership of its president Mr. Indulis Emsis.
            Warmly welcome to the Swedish parliament!
          </note>
          <note n="b31107a4">
            1 § Utrikespolitisk debatt
          </note>
          <note type="speaker" n="7fcd06d7">
            Anf. 2 Utrikesminister CARL BILDT (m):
          </note>
          <u who="Q52922" xml:id="i-dc5d8208d2c2caaf-0" n="881b3165">
            <seg n="c7bff87c">
              Herr talman! Sveriges utrikespolitik ska medverka till frihet,
              fred och försoning såväl i vår egen som i andra delar av världen.
              Den förs med tydlig utgångspunkt i de värderingar som bär upp
              vårt eget samhälle och i de intressen som är våra.
            </seg>
            <seg n="e09579e3">
              Vikten av att främja demokrati, mänskliga rättigheter och hållbar
              utveckling genomsyrar den svenska utrikespolitiken.
            </seg>
            <seg n="4b1670f6">
              Utvecklingen och utformningen av vår utrikes- och säkerhetspolitik
              måste fortsatt ske i brett nationellt samförstånd. Sverige är
              militärt alliansfritt. Vårt lands framtida säkerhet bygger på
              gemenskap och samverkan med andra länder.
            </seg>
            <seg n="c25870ee">
              Dessa grundstenar i Sveriges relationer med omvärlden består,
              trots att vi sedan början på 1990-talet befinner oss i ett fundamentalt
              nytt skede i utrikes- och säkerhetspolitiken liksom i ett avgörande
              nytt skede i den vidare globala utvecklingen.
            </seg>
            <seg n="188c07b9">
              Genom medlemskapet i den politiska allians som Europeiska unionen
              utgör har Sverige brutit upp från en tradition med rötter tillbaka
              till 1812.
            </seg>
            <seg n="be308790">
              Under närmare två sekel handlade vår politik därefter ytterst
              om att söka förhindra att vårt land drogs in i det europeiska
              storkrig som alltid var en hotande möjlighet. Under den senare
              delen av det gångna seklet var det denna strävan som ledde till
              den politik som ofta kallades neutralitetspolitik.
            </seg>
            <seg n="93a0ea7b">
              Det var en politik som i allt väsentligt tjänade oss väl. När
              vi nu med ökad öppenhet diskuterar det sätt på vilket den fördes
              eller presenterades får vi inte bortse från detta.
            </seg>
            <seg n="3b1d28a7">
              Men med den sovjetiska diktaturens och dess imperiums fall, i
              förening med en allt starkare europeisk integration, skapades
              en i grunden ny situation.
            </seg>
            <seg n="cc44b2a9">
              Det var naturligt för Sverige att gå med i Europeiska unionen
              och att, genom dess arbete för att successivt stärka samarbetet
              mellan och integrationen av Europas demokratier, bygga en ny fredsordning
              i vår del av världen.
            </seg>
            <seg n="b133488f">
              I dag är det en avgörande uppgift för Sverige att bidra till
              ett ännu starkare europeiskt samarbete som gör unionen till den
              kraft i fredens, frihetens och försoningens tjänst som världen
              får ett alltmer tydligt behov av.
            </seg>
            <seg n="327f95fc">
              Därför vill vi att Sverige ska tillhöra kärnan i det europeiska
              samarbetet. Det är därför som samarbetet inom den europeiska unionen
              intar en särställning i svensk utrikes- och säkerhetspolitik.
            </seg>
            <seg n="cf31c425">
              I slutet av mars högtidlighåller vi att ett halvt sekel har passerat
              sedan de sex nationerna undertecknade Romfördraget. Sedan dess
              har denna gemenskap successivt utvidgats och fördjupats och blivit
              dagens union med 27 medlemmar och ca 500 miljoner människor från
              en allt större del av vår kontinent. Vår union är nu den största
              integrerade ekonomin i världen.
            </seg>
            <seg n="10990cab">
              Varje utvidgning av unionen har varit föremål för diskussion.
              Varje utvidgning har också lett till att unionen har blivit en
              starkare kraft för fred, frihet och demokrati inte bara i Europa,
              utan också globalt.
            </seg>
            <seg n="0f6113a9">
              Regeringen välkomnar det tyska ordförandeskapets ambitioner att
              återuppta diskussionen om ett nytt fördrag. Unionen behöver demokratiska
              och effektiva institutioner och regelverk. Besluten ska fattas
              så nära medborgarna som möjligt. Sverige arbetar för en union
              som såväl är mer effektiv som bättre förankrad hos medborgarna.
              Vi står också för en europeisk union som förblir öppen för alla
              europeiska demokratier som uppfyller de krav som medlemskapet
              ställer.
            </seg>
            <seg n="37d64236">
              Sedan vi i år hälsat Bulgarien och Rumänien välkomna som medlemmar
              står nu länderna på västra Balkan närmast i tur.
            </seg>
            <seg n="3c62dc19">
              Vi hoppas inom de närmaste åren kunna välkomna Kroatien som medlem
              i Europeiska unionen. Vi hoppas att en ny regering i Belgrad snart
              ska göra det möjligt att påskynda också Serbiens europeiska integration.
              Serbien borde då kunna sikta på att få samma kandidatlandsstatus
              som Makedonien. Vi hoppas att också Bosnien snart ska kunna ta
              viktiga steg i denna riktning.
            </seg>
            <seg n="08a9e3fb">
              Ett kommande statsbyggande i Kosovo kommer, inte minst mot bakgrund
              av områdets ekonomiska situation, att bli en krävande uppgift.
              Vi ser fram mot ett beslut i FN:s säkerhetsråd som gör det möjligt
              för den europeiska unionen att fastställa sin roll i det nya Kosovo.
            </seg>
            <seg n="5e95d35e">
              Vi utgår från att såväl reformprocessen i Turkiet som medlemskapsförhandlingarna
              med Europeiska unionen kommer att fortsätta. Ett demokratiskt
              och dynamiskt Turkiet som fullt respekterar individers och minoriteters
              rättigheter och som är fast förankrat i den europeiska integrationen
              stärker hela Europa.
            </seg>
            <seg n="140654ca">
              Efter misslyckandet 2004 med att lösa frågan om Cyperns delning
              måste vi nu aktivt understödja förnyade ansträngningar inom FN:s
              ram. Turkiet måste leva upp till de åtaganden man har gjort i
              fråga om den fulla tillämpningen av tullunionen. Den europeiska
              unionen måste leva upp till sina åtaganden också gentemot norra
              Cypern.
            </seg>
            <seg n="743d2ba5">
              Vi fäster stor vikt vid arbetet att utveckla och förstärka den
              europeiska grannskapspolitiken. Den kan dock inte ses som en ersättning
              för de länder som så småningom kan och vill söka EU-medlemskap.
            </seg>
            <seg n="ad3d3023">
              Vi vill stärka de europeiska banden med Ukraina och stödja den
              demokratiska utvecklingen. Vi måste fullt ut bejaka och stödja
              Ukrainas val av en europeisk väg. Dörren till den europeiska unionen
              måste vara öppen. Medlemskap i världshandelsorganisationen, WTO,
              är ett viktigt steg på denna väg. Vi kommer att bygga ut våra
              bilaterala förbindelser med Ukraina.
            </seg>
            <seg n="3cec53af">
              Bristen på demokrati och medborgerliga fri- och rättigheter i
              Vitryssland utgör en mörk fläck på Europas karta. Regeringen kommer
              därför att öka biståndet till stöd för demokrati och mänskliga
              rättigheter i Vitryssland. Öppnandet av en svensk ambassad i Minsk
              är ett led i denna strävan.
            </seg>
            <seg n="b80752cd">
              Också i södra Kaukasien pågår en kamp för frihet, demokrati och
              utveckling. Vi har uttalat ett starkt stöd för såväl Georgiens
              territoriella integritet som dess demokratiska och ekonomiska
              reformkurs.
            </seg>
            <seg n="15bfc806">
              En konstruktiv lösning av de återstående frysta konflikterna
              i såväl Georgien som Moldavien och om Nagorno-Karabach skulle
              innebära ett viktigt steg mot ökad stabilitet i vårt östra grannområde.
            </seg>
            <seg n="db553ddc">
              Herr talman! Sedan det sovjetiska systemets kollaps har vi fäst
              stora förhoppningar vid omvandlingen av det ryska samhället i
              demokratisk riktning. I många avseenden har dessa förväntningar
              redan infriats. Vad gäller företagande och mänskliga kontakter
              ser vi en utveckling som man får gå ett sekel tillbaka för att
              finna motsvarigheter till. Vi vill fortsätta att utveckla alla
              dessa relationer.
            </seg>
            <seg n="5e2f51a2">
              Men i viktiga avseenden har utvecklingen under de senaste åren
              också inneburit steg tillbaka. Det politiska systemet liksom medieklimatet
              har blivit mindre fritt. Vi har stundtals sett exempel på maktspråk
              gentemot grannstater som vi haft anledning att reagera mot. Vi
              ser fortfarande brott mot de mänskliga rättigheterna i Tjetjenien.
              Det ouppklarade mordet på journalisten Anna Politkovskaja och
              spåren efter Aleksander Litvinenkos mördare kastar mörka skuggor.
            </seg>
            <seg n="9de19790">
              Som nation har vi ett intresse av att föra en närmare dialog
              med Ryssland i en rad olika frågor. Våra förhoppningar om en positiv
              utveckling i Ryssland består.
            </seg>
            <seg n="a6dc9ded">
              Vi strävar också efter en stärkt relation mellan Ryssland och
              Europeiska unionen baserad på såväl respekt för europeiska värderingar,
              inklusive respekt för mänskliga rättigheter, som på gemensamma
              intressen. Vi välkomnar Ryssland som medlem av WTO. Vi vill använda
              vårt ordförandeskap i Europarådet till att stärka respekten för
              de mänskliga rättigheterna i Europa. Det är av vikt att Ryssland
              ratificerar protokoll 14 till Europakonventionen om de mänskliga
              rättigheterna.
            </seg>
            <seg n="367a80ee">
              Regeringen lägger fortsatt vikt vid det arbete som utförs av
              Organisationen för säkerhet och samarbete i Europa, OSSE. Det
              är angeläget att organisationens arbete för demokrati och för
              rättsstatens principer respekteras av alla dess medlemmar. Som
              ordförande i Östersjöstaternas råd vill vi inleda en diskussion
              om förnyade former för samarbetet inom Östersjöregionen. Insatser
              för att förbättra miljön i Östersjön samt stärka den ekonomiska
              integrationen är prioriterade områden.
            </seg>
            <seg n="b14ff9d4">
              Det europeiska samarbetet och utvecklingen kring Östersjön har
              gjutit nytt liv i den nordiska samverkan. Också den säkerhetspolitiska
              dialogen mellan de nordiska länderna har fördjupats. Våra politiska
              och ekonomiska relationer med Estland, Lettland och Litauen fördjupas
              ständigt.
            </seg>
            <seg n="a20214c4">
              Samarbetet mellan Europeiska unionen och Amerikas förenta stater
              är centralt för att hantera de globala utmaningar vi möter i dag.
              Unionen och USA har oftast sammanfallande värderingar och intressen.
              Regeringen ser därför goda möjligheter att ytterligare stärka
              det transatlantiska samarbetet. Detta har avgörande betydelse
              för att utveckla frihet och välstånd i världen.
            </seg>
            <seg n="8196b63b">
              Herr talman! Om utrikes- och säkerhetspolitikens frågor förr
              ofta hade sin bas i en nationell agenda måste de i dag i växande
              grad ta sin utgångspunkt i de globala utmaningarna. Ytterst handlar
              detta om ett moraliskt ansvar för våra medmänniskor och om att
              värna livsmiljön. Vi befinner oss i början av den nya fas av globaliseringen
              som kännetecknas av de asiatiska ekonomiernas återkomst men också
              av stora och accelererande framsteg inom teknik och vetenskap.
              Den globala ekonomiska integrationen går mycket snabbt.
            </seg>
            <seg n="822ffd50">
              Utvecklingen innehåller möjligheter men också risker. Klimatförändringarna
              och det ökande trycket på ekosystemen hör dit. Om vi förvaltar
              den ekonomiska utvecklingen rätt kommer den att ge bättre förutsättningar
              att möta också kraven på en hållbar livsmiljö.
            </seg>
            <seg n="9bbdbcd1">
              Frihandelsprincipen utgör en viktig grundsten för utrikes- och
              näringspolitiken liksom för den ekonomiska politiken i stort.
              Sveriges välstånd är baserat på våra företags förmåga att konkurrera
              på marknader över hela världen. Vi vill verka för en värld med
              öppnare samhällen, öppnare ekonomier och öppnare handel. Regeringens
              globaliseringsråd strävar efter att tydligare belysa de möjligheter
              utvecklingen innebär också för vårt eget land.
            </seg>
            <seg n="5fd46806">
              Handelspolitiken i dess olika dimensioner har fått ökad betydelse.
              Det är en viktig uppgift för regeringen att bidra till att skapa
              goda förutsättningar för svenskt näringsliv i utlandet inte minst
              för små och medelstora företag. Det är ett starkt svenskt intresse
              att Doharundan återupptas och slutförs.
            </seg>
            <seg n="a4f73d76">
              Med ökad frihandel och en globaliserad världsekonomi krävs också
              att Europas och Sveriges externa konkurrenskraft stärks. Viktiga
              inslag i detta är fullföljandet av Lissabonstrategin för ekonomiska
              reformer och stärkandet av den inre marknaden samt tjänstedirektivets
              genomförande.
            </seg>
            <seg n="e60aa0bd">
              Vår starka strävan mot global frihandel bygger också på insikten
              om dess stora betydelse för utvecklingsländerna. Genom stöd till
              kapacitetsuppbyggnad vill vi främja utvecklingsländernas förmåga
              att dra nytta av de möjligheter som reformer på handelsområdet
              ger. Många av utvecklingsländerna upplever redan en dramatisk
              förbättring av levnadsvillkoren. Inom loppet av något decennium
              kommer nio tiondelar av den globala medelklassen att leva i dessa
              länder. Utsikterna att nå FN:s millenniemål om att halvera fattigdomen
              i världen till år 2015 är goda.
            </seg>
            <seg n="ac379e22">
              Om FN:s millenniemål för fattigdomsbekämpning uppnås globalt
              beror det främst på utvecklingen i Asien. I andra länder, som
              helt eller delvis har hamnat utanför den utveckling och det välstånd
              som globaliseringen gett upphov till, är situationen ofta desperat.
              Vi är övertygade om att utveckling skapar bättre förutsättningar
              för frihet och demokrati i världens alla delar. Slutna samhällen
              hör inte hemma i en alltmer öppen värld. Vi tillmäter frågorna
              om demokrati och mänskliga rättigheter stor vikt bland annat i
              den dialog om detta och andra reformfrågor som vi har med Kina.
            </seg>
            <seg n="c9389bc4">
              Vår politik för global utveckling inkluderar politikens alla
              områden. Insikten om tillväxtens och handelns betydelse för fattigdomsbekämpning
              och allmän utveckling kommer, tillsammans med värnandet om demokrati,
              mänskliga rättigheter, jämställdhet, miljö och hälsa, att vägleda
              regeringen. De fattiga människorna och deras möjlighet att förbättra
              sina levnadsvillkor är utgångspunkten i vårt utvecklingssamarbete.
              Ökad kvalitet och effektivitet är viktigt för att bättre kunna
              bidra till att nå millenniemålen och garantera utvecklingspolitikens
              legitimitet här hemma. Regeringen har därför inlett ett arbete
              för att det bilaterala utvecklingssamarbetet ska koncentreras
              till färre samarbetsländer och samordningen öka mellan olika biståndsgivare.
            </seg>
            <seg n="df2cef44">
              Globala utmaningar kräver gemensamma lösningar. Det förutsätter
              ett starkt och effektivt multilateralt samarbete. Kraven på politikens
              förmåga att möta förändringen blir större ju starkare den globala
              ekonomin utvecklas. En av politikens mest positiva utmaningar
              blir därför att på bästa sätt anpassa vår del av världen och oss
              själva till andras framgångar och utveckling.
            </seg>
            <seg n="940de98d">
              Herr talman! Klimat- och miljöfrågorna får allt större betydelse.
              Också hoten mot vår säkerhet, våra levnadsvillkor och vår gemensamma
              framtid har globaliserats.
            </seg>
            <seg n="e182314f">
              Regeringen vill höja ambitionerna nationellt, inom Europeiska
              unionen och inom Förenta nationerna för att säkra en hållbar utveckling.
              Rapporten från FN:s klimatpanel måste tas på största allvar. Sverige
              kommer att driva på för att Europeiska unionen ska ta ledningen
              i de framtida klimatförhandlingarna. Regeringens kommission för
              hållbar utveckling kommer att formulera en politik också med internationell
              dimension. Vi har inbjudit till en internationell konferens kring
              klimatfrågorna senare i år.
            </seg>
            <seg n="edd5fa69">
              Vår uppgift är att främja internationell samverkan kring tillväxt
              och ny teknik bland annat för att minska belastningen på miljön.
              Det handlar inte om att bromsa utvecklingsländernas möjligheter
              utan om att vara med och skapa utrymme både för en god livsmiljö
              och deras tillväxt och framsteg. Det är också genom samverkan
              som vi kan möta epidemier och farsoter som i vissa regioner kan
              hota hela nationers framtid. Hiv/aids känner inga gränser. Nya
              infektionssjukdomar kan spridas snabbt.
            </seg>
            <seg n="7dcdfecf">
              Också brottslighet och terrorism globaliseras och ställer krav
              på internationell samverkan. Dagens terrorism utgör ett allvarligt
              hot också mot Sverige och svenska intressen. Att möta detta urskillningslösa
              våld kräver internationell samverkan. Ett viktigt steg mot fördjupat
              internationellt samarbete togs förra året då FN:s medlemsstater
              enades om en global strategi mot terrorism. Den måste nu omsättas
              i handling.
            </seg>
            <seg n="e6625ffb">
              Kampen mot terrorism är en kamp för rättsstatens och frihetens
              principer. Därför är det också viktigt att den förs med respekt
              för dessa. Regeringen kommer att samlat redovisa sin syn på dessa
              frågor.
            </seg>
            <seg n="a802cc8f">
              På allt fler områden ställer utvecklingen krav på ett närmare
              internationellt samarbete och en tydligare internationell rättsordning.
              Sverige kommer att fortsätta att ge arbetet med och inom Förenta
              nationerna ett starkt stöd. Vi strävar efter en fortsatt förstärkning
              och reformering av världsorganisationen.
            </seg>
            <seg n="e2228c7f">
              Utvecklingen ställer på nytt stora krav på fredsfrämjande operationer
              och statsbyggande insatser i olika delar av världen. Regeringen
              förstärker våra möjligheter att bidra till sådana operationer
              inom Förenta nationernas, Europeiska unionens eller Natos ram.
            </seg>
            <seg n="9eb6678e">
              Ett fördjupat samarbete med Nato inom krishanteringsområdet ligger
              i Sveriges intresse. Som partnerland har vi redan ett brett engagemang
              med fokus på gemensamma krishanteringsinsatser och militär samverkansförmåga.
              Tillsammans med Finland har vi lagt fram förslag som syftar till
              att öka vår delaktighet.
            </seg>
            <seg n="446762c3">
              Sverige deltar i dag i fredsbevarande insatser bland annat i
              Kosovo och i Afghanistan, liksom utanför Libanons kust. Tillsammans
              med Norge förbereder vi en insats i Darfur i Sudan.
            </seg>
            <seg n="35b1cbaa">
              Förberedelserna fortsätter för den nordiska snabbinsatsstyrka
              som står till Europeiska unionens förfogande under första halvåret
              2008.
            </seg>
            <seg n="8c1fc4af">
              Freds- och statsbyggande ställer stora krav på insatser över
              ett brett spektrum.
            </seg>
            <seg n="446fe60b">
              FN:s säkerhetsrådsresolution 1325 belyser kvinnornas roll i internationella
              konflikter och i arbetet för ökad fred och säkerhet. Vi kommer
              att aktivt verka för att denna resolution implementeras och dess
              mål uppfylls.
            </seg>
            <seg n="3990cfc3">
              Att säkerhet, utveckling och respekt för mänskliga rättigheter
              är nära sammankopplade och ömsesidigt förstärker varandra genomsyrar
              regeringens politik för såväl utvecklingsfrågor som krishantering.
            </seg>
            <seg n="fceaf02a">
              Vi fäster största vikt vid FN:s arbete för de mänskliga fri-
              och rättigheterna. Än har det nya rådet för mänskliga rättigheter
              inte infriat de höga förväntningar som ställdes på det. FN måste
              vara en klar och tydlig kraft för frihet och demokrati och individens
              rättigheter mot förtryck i världens alla delar.
            </seg>
            <seg n="124edb8d">
              Också i vår bilaterala politik kommer dessa frågor att tillmätas
              ökad betydelse. En särskild demokratiambassadör, inom utvecklingssamarbetet,
              har utsetts. Sverige kommer i juni i år att stå värd för Europarådets
              forum för den framtida demokratin.
            </seg>
            <seg n="123acc63">
              Vi vill ha en tydlig och stark dialog om hur medborgerliga fri-
              och rättigheter i länder som Vitryssland, Kuba, Burma och Zimbabwe
              kan garanteras. Det ekonomiska biståndet för att stödja demokratiska
              krafter runt om i världen förstärks.
            </seg>
            <seg n="6e70f827">
              Vi arbetar målmedvetet för att stödja frihetsberövade svenskar
              i olika delar av världen.
            </seg>
            <seg n="3845715e">
              Herr talman! Även om Europa aldrig har varit friare och säkrare
              än i dag känner vi stark oro för utvecklingen i det vidare europeiska
              närområde som sträcker sig från Kabul till Khartoum.
            </seg>
            <seg n="d50453cb">
              En lösning på konflikten mellan Israel och palestinierna är en
              viktig nyckel till fred och stabilitet i hela regionen. Konflikten
              måste få en snar lösning.
            </seg>
            <seg n="2e058895">
              Vi välkomnar den principiella vilja till tillbakadragande från
              ockuperade områden som Israel uttalat. Bosättningar på ockuperat
              område strider entydigt mot folkrätten.
            </seg>
            <seg n="b318db1a">
              En varaktig fred kan bara bygga på existensen av två livskraftiga
              stater inom säkra och erkända gränser. Ändringar i förhållande
              till 1967 års gränser kan bara baseras på överenskommelser. En
              hållbar fred måste bygga på folkrättens grund.
            </seg>
            <seg n="17e893de">
              Att Israel fullt ut har anslutit sig till strävan att bygga en
              palestinsk stat är viktigt och välkommet. Regeringen avser att
              ta initiativ till att på olika sätt förbättra förberedelserna
              för ett mer konkret palestinskt statsbyggande också genom fortsatta
              svenska biståndsinsatser.
            </seg>
            <seg n="bb9410e2">
              De fria och demokratiska val som har hållits på Västbanken och
              Gaza är ett led i byggandet av den palestinska staten. Men ett
              framgångsrikt statsbyggande i Palestina förutsätter också en regering
              vars politik reflekterar de krav på bland annat erkännande av
              redan ingångna avtal samt staten Israels rätt att existera som
              ställts av det internationella samfundet.
            </seg>
            <seg n="b9b3293d">
              Av avgörande betydelse är självfallet också att varje form av
              terrorism eller användning av våld för att lösa interna problem
              kategoriskt avvisas.
            </seg>
            <seg n="ca4db9e0">
              Vi ser goda möjligheter att ytterligare bredda och bygga ut förbindelserna
              med Israel.
            </seg>
            <seg n="d30c52d1">
              Det finns anledning att se med stort allvar på tendenser till
              ökad spridning av massförstörelsevapen och uppluckring av icke-spridningsregimen,
              NPT. En värld med allt fler kärnvapenmakter blir en värld som
              kommer allt närmare kärnvapenkriget.
            </seg>
            <seg n="8f0a7ed6">
              Risken för kärnvapenspridningen i Mellanöstern inger särskild
              oro. Iran måste respektera de beslut som fattats av FN:s säkerhetsråd
              och fullt ut samarbeta med atomenergiorganet IAEA. På denna grund
              har landet full rätt till ett civilt kärnkraftprogram.
            </seg>
            <seg n="e546837b">
              Utvecklingen i Irak inger stor oro. Ett demokratiskt, stabilt
              och sammanhållet Irak kan bara byggas på en konstitutionell kompromiss
              som fullt ut accepteras av landets olika nationella och religiösa
              grupperingar.
            </seg>
            <seg n="7b63e232">
              Detta förutsätter också en konstruktiv inställning hos grannländerna.
              Mer omfattande humanitära insatser behövs från omvärlden. Sverige
              kommer att lämna sitt bidrag till dessa.
            </seg>
            <seg n="e2c498bb">
              Tendenser till en konflikt mellan den islamska världen och den
              västliga världen som har förstärkts under senare år utnyttjas
              i dag av extrema krafter som vänder sig mot närmare internationellt
              samarbete och samförstånd. Misstrons murar har blivit allt högre.
            </seg>
            <seg n="e13cfbc0">
              Relationerna med andra traditioner avgörs av våra handlingar.
              Vi kan visa att kulturell samexistens inte bara är en möjlighet
              utan också en nödvändighet. I en tid av ökat fundamentalistiskt
              våld och utnyttjande av religionen för extrema politiska syften
              är detta en central uppgift.
            </seg>
            <seg n="acfbfbe9">
              Herr talman! Den negativa spiral av krig, förtryck, fattigdom
              och sjukdomar som kännetecknar delar av Afrika måste brytas.
            </seg>
            <seg n="ced64545">
              Sverige ser med djupt allvar på de konflikter vi i dag ser på
              Afrikas horn och i centrala delar av Afrika. Vi deltar aktivt
              i arbetet att försöka skapa ny stabilitet i Somalia, och vi förbereder
              konkreta insatser i Sudan.
            </seg>
            <seg n="0494f4d0">
              Konflikterna i Sudan, med det ofattbara lidandet i främst Darfur,
              är ett hot mot utvecklingen i betydande delar av Afrika. Därför
              arbetar vi såväl för att stödja och säkra fredsprocessen mellan
              Sudans norra och södra delar som för att få ett slut på lidandet
              och dödandet i Darfur som inte minst drabbat kvinnor och barn.
            </seg>
            <seg n="0992dda7">
              Vi ger vårt starka stöd till FN:s ansträngningar också genom
              det särskilda sändebudet Jan Eliasson. Vi ger honom politiskt
              och praktiskt stöd. Det krävs en förnyad politisk dialog för att
              nå fred, men det krävs också ytterligare insatser med fredsbevarande
              styrkor.
            </seg>
            <seg n="27891a61">
              Det är samtidigt viktigt att understryka att flera länder i Afrika
              har en positiv ekonomisk utveckling. Antalet väpnade konflikter
              i Afrika har blivit färre. Ledare och regionala organisationer
              tar nu ett större ansvar för kontinentens framtid.
            </seg>
            <seg n="88db439b">
              Vi stärker vårt fokus på Afrika i det internationella utvecklingssamarbetet.
              Vi vill höja ambitionen när det gäller fattigdomsbekämpningen.
              Med en positiv ekonomisk och demokratisk utveckling på den afrikanska
              kontinenten kommer biståndets betydelse successivt att minska
              och kommersiella förbindelser och annat samarbete efter hand ta
              över.
            </seg>
            <seg n="aef423d5">
              I Latinamerika har demokratin förstärkts, och den ekonomiska
              utvecklingen har överlag varit positiv. Det främsta undantaget
              från denna positiva trend utgörs av Kuba. Vi ser nu också oroande
              tecken när det gäller utvecklingen i Venezuela. Sverige stöder
              Europeiska unionens fördjupade samarbete med Latinamerika.
            </seg>
            <seg n="59397f86">
              Herr talman! För att bli en effektiv och relevant samtalspartner
              internationellt måste Sverige, utöver att samverka med andra,
              också basera sin politik och sitt diplomatiska agerande på unika
              kunskaper, på utvecklade och omfattande nätverk och på en förmåga
              att tänka i nya banor.
            </seg>
            <seg n="e1a5799e">
              Som ett land med begränsade resurser måste vi också bli bättre
              på att prioritera och fokusera.
            </seg>
            <seg n="21524fe2">
              Jag vill avsluta denna utrikesdeklaration med att nämna ett antal
              områden som regeringen särskilt prioriterar.
            </seg>
            <seg n="d8155fd6">
              Så kan Sverige bli en tydlig kraft för frihet, fred och försoning
              i vår värld i vår tid. Tack.
            </seg>
          </u>
          <note type="speaker" n="e3982465">
            Anf. 3 URBAN AHLIN (s):
          </note>
          <u who="Q3369220" xml:id="i-80efc76a5e07c69e-0" n="07f2c58e">
            <seg n="ae639527">
              Herr talman! Vi socialdemokrater i utrikesutskottet presenterar
              i dag en alternativ utrikespolitisk deklaration. För dem som lyssnar
              och ser oss på tv går denna deklaration att hitta på socialdemokraterna.se.
              För våra ambassadörer på läktaren har vi också en engelsk version
              av denna utrikespolitiska deklaration.
            </seg>
            <seg n="2118404c">
              Jag skulle vilja uppmana allihop att läsa båda dessa utrikespolitiska
              deklarationer. Den ena är utarbetad av tusentals personer på Utrikesdepartementet,
              och den andra är utarbetad av sex ledamöter i utrikesutskottet.
              De tål att jämföras.
            </seg>
            <seg n="3025387a">
              Václav Havel beskrev den förändring som vi har sett i världen
              som: I dagens värld angår allt alla. I den globaliserade värld
              vi lever i är vi alla sammanvävda. Det som händer i en annan del
              av världen påverkar omedelbart oss. Det som händer dig som granne
              påverkar mig. Vi är alla ömsesidigt beroende av varandra.
            </seg>
            <seg n="ba8e1bec">
              Sverige är ett av de länder som har tjänat på den accelererande
              globalisering som nu pågår. Vi har alltid varit öppna mot omvärlden.
              Vi har starka exportindustrier. Vi har löntagare och tjänstemän
              som är öppna för strukturrationaliseringar och förstår de villkor
              som gäller i en konkurrensutsatt ekonomi.
            </seg>
            <seg n="194c9020">
              Det finns också kortsiktiga förlorare i denna globaliseringens
              tidevarv. Det är arbetare och löntagare i Sverige som på grund
              av strukturrationaliseringen förlorar sitt arbete. Det är länder
              och regioner som inte får ta del av globaliseringens fördelar
              och vinster.
            </seg>
            <seg n="d2ed101a">
              Moderaterna har en blind fläck här. De ser inte behovet av att
              skapa bryggor från det otrygga till det trygga, från det gamla
              till det nya jobbet. Det är därför man föreslår neddragningar
              på a-kassan och socialförsäkringssystem i Sverige. Det är därför
              man tonar ned biståndets roll och vill minska det för fattiga
              länder.
            </seg>
            <seg n="95fde2c5">
              Ska vi ha en globalisering som når ut till alla där alla tar
              del av fördelarna måste vi som har tur att leva här just nu och
              tar del av vinsterna också vara beredda att dela med oss till
              dem som är kortsiktiga förlorare i denna globalisering. Václav
              Havel beskrev det vackert: I dagens värld angår allt alla.
            </seg>
            <seg n="c28932e7">
              I den utrikespolitiska debatten betonade Carl Bildt här att grannskapet
              i den europeiska unionen står inför stora utmaningar. Det beskriver
              vi också i vår alternativa utrikespolitiska deklaration. Det är
              i grannskapet, i de olika riktningarna från den europeiska unionen,
              som de stora utmaningarna finns.
            </seg>
            <seg n="1a0da91b">
              Låt mig först börja med den historiska framgång som utvidgningen
              har varit i den europeiska unionen. När jag som ung SSU:are åkte
              runt på Balkan träffade jag ungdomar i Flora, en kuststad i Albanien,
              som berättade för mig hur det var under tiden man levde under
              Enver Hodga.
            </seg>
            <seg n="20546861">
              De berättade att de stod vid kusten och väntade på att de grekiska
              kryssningsfartygen från Korfu skulle passera så att det var säkert
              att simma ut i vattnet utan att kustbevakningen sköt ihjäl dessa
              ungdomar. De sam kilometer ut i vattnet för att leta efter något,
              en tom cocacolaburk som hade kastats ut av turister på kryssningsfartyget.
              Om de hittade denna tomma cocacolaburk och kunde simma tillbaka
              till land och placera den på hyllan var det höjden av lycka i
              kommunismens Albanien.
            </seg>
            <seg n="8b2b366b">
              I torsdags hade jag nöjet att tillsammans med talmannen besöka
              Estland på en talmansresa. Jag satt då på en middag tillsammans
              med Mart Meri, den förre presidenten Lennart Meris son. Mart Meri
              är nu socialdemokratisk riksdagsledamot i det estniska parlamentet.
              Jag berättade den här historien för honom. Då berättade han om
              mannen på Dagö som varje morgon gick utmed stranden och plockade
              upp saker som hade sköljts upp.
            </seg>
            <seg n="f88b6997">
              Han var ett original, och därför lät vakterna honom fortsätta
              med detta. Han samlade alla de produkter från väst som sköljdes
              iland och lade dem i ett skjul hemma hos sig. Detta skjul blev
              en turistattraktion. Mart Meri sade till mig: På det sättet bidrog
              han till Sovjetunionens undergång.
            </seg>
            <seg n="a790eb17">
              För mig går det en röd tråd från Flora till Dagö. Vi har ett
              ansvar att se till att de människor som har levt under kommunismens
              ok ska få ta del av våra framgångar. Den europeiska utvidgningen
              måste fortsätta. Den trötthet som vi ser bland europeiska länder
              där man kritiserar utvidgningen för allt ont som sker är förfärande.
              Utvidgningen måste fortsätta. Det är vårt ansvar.
            </seg>
            <seg n="ceacb41d">
              Öster om Europeiska unionen har vi Ukraina, Moldavien och Vitryssland.
              Det är några länder som nu innefattas i något som Europeiska unionen
              kallar Europas grannskapspolitik. Låt mig genast understryka att
              jag avskyr namnet Europas grannskapspolitik.
            </seg>
            <seg n="229d7e59">
              Skulle Ukraina, Vitryssland och Moldavien tillhöra ett grannskap
              till Europa? Dessa länder har en längre europeisk historia än
              Sverige. De är mer i Europas geografiska mitt än vad Bryssel är.
              Självklart tillhör dessa länder Europa och har en självklar rätt
              att så småningom bli medlemmar i den europeiska unionen.
            </seg>
            <seg n="a35ed1e0">
              Det vore ett misstag av historiska proportioner om vi politiker
              i dag skulle sätta en yttre gräns för hur långt den europeiska
              unionen kan utvidgas. Därmed skulle vi sätta en gräns: Där har
              vi A-européer, och på andra sidan har vi B-européer.
            </seg>
            <seg n="2b349328">
              Utvidgningen måste fortsätta. Denna mjuka makt som medlemskapsperspektivet
              har inneburit och som har transformerat mängder av länder i vår
              närhet är positiv. Vi måste se till att den grannskapspolitik
              som EU nu utvecklar underlättar för framtida medlemskap för länder
              i vår närhet och inte utgör ett alternativ till ett framtida medlemskap.
            </seg>
            <seg n="7268f42e">
              Söder om Europeiska unionen utgör Medelhavet, likt floden Rio
              Grande, det vatten som fattiga människor från Afrika måste passera
              för att ta del av det europeiska välståndet det välstånd, den
              frihet och den demokrati som du och jag tar för given. Människor
              riskerar livet varje dag i rangliga båtar för att ta sig över
              det vatten som skiljer oss åt.
            </seg>
            <seg n="a164276f">
              Europeiska unionen måste se till att utveckla ett samarbete med
              norra Afrika. Vi måste utveckla en euroislamsk dialog. Vi måste
              stödja kontakter mellan kulturer och utveckla personliga utbyten.
              Den socialdemokratiska regeringen tog många initiativ till detta.
              Alexandriainstitutet och Anna Lindh drev på stenhårt för en euroislamdialog.
              Ingenting av detta nämns i Carl Bildts utrikespolitiska deklaration.
            </seg>
            <seg n="49e0a9fc">
              Europeiska unionen är dock enbart långsiktigt hållbar om vi klarar
              av att utjämna de skillnader i levnadsvillkor som finns mellan
              norra Afrika och den europeiska unionen. Vi är inte långsiktigt
              hållbara med en sådan gigantisk välståndsklyfta vid vår gräns.
            </seg>
            <seg n="73b90b40">
              Mellanöstern är också ett område som gränsar till Europeiska
              unionen. I stället för den tveksamma text som finns på s. 10 i
              utrikespolitiska deklarationen markerar vi socialdemokrater klart
              och tydligt att vi gläds åt att den palestinska samlingsregeringen
              bildas. Vi ser det som ett positivt och välkommet steg framåt.
              Vi längtar till den dag då isolering och sanktion kan upphöra
              och det internationella samfundet kan samarbeta med denna palestinska
              regering när de villkor som är satta är mötta. Det är ett välkommet
              steg som har tagits.
            </seg>
            <seg n="e998331f">
              Läser man texten på s. 10 om just IsraelPalestina-konflikten,
              vilket jag tror att ganska många människor kommer att göra, kommer
              många troligtvis att resa frågetecken. Ska jag vara ärlig förstår
              jag inte texten och vad man menar med de krav som här ställs från
              kvartetten. Man talar om terrorism för interna problem, till exempel.
              Den är slarvigt skriven, måste jag säga.
            </seg>
            <seg n="25da6888">
              Vad beträffar Irak är det ett stycke i den utrikespolitiska deklarationen
              som inte inleder och tar avstamp i det självklara att påpeka att
              det amerikansk-brittiska anfallet mot Irak var ett folkrättsbrott.
              Det är den viktigaste punkten på den internationella dagordningen
              i dag. Vi måste naturligtvis vid varje tillfälle understryka detta
              faktum. Men det nämns inte i Sveriges utrikespolitiska deklaration.
            </seg>
            <seg n="6bd34223">
              Längre ned på s. 11 kommer vi till Sudan. Ni ledamöter som var
              med före förra valet och deltog i den förra utrikespolitiska debatten
              kunde då höra den förra utrikespolitiska talesmannen för Moderaterna,
              Gunilla Carlsson, ägna alla sina tolv minuter åt att diskutera
              Sudan. Det var folkmordets Darfur och vi var tvungna att sända
              trupp omedelbart, och man behövde en moralisk kompass i utrikespolitiken.
              Den som nu läser texten om Sudan ser att det inte handlar om folkmord
              utan om lidande. Man fullföljer bara det som den socialdemokratiska
              regeringen redan har gjort, nämligen förberett ett ingenjörskompani
              tillsammans med Norge att sända dit när förutsättningarna finns.
            </seg>
            <seg n="b86f4cb4">
              Det är ingen moralisk kompass i utrikespolitiken, det är en moralisk
              kollaps i utrikespolitiken.
            </seg>
            <seg n="e99a5b87">
              När det gäller öster om EU beskriver Carl Bildt Moldavien och
              de frusna konflikterna i Ukraina med passiva meningar. Här står
              att det vore positivt om den frusna konflikten löstes och att
              det skulle innebära ett viktigt steg mot ökad stabilitet. Var
              är det svenska engagemanget? Varför står det inte rad upp och
              rad ned om hur vi ska samarbeta med till exempel de baltiska länderna
              i ett trepartssamarbete där vi bidrar med vår erfarenhet från
              Europeiska unionen och konflikthantering, och traditioner av nedrustning
              och fred, tillsammans med de baltiska ländernas kunskap om transformering
              och reformering av sina ekonomier? Varför ska vi inte göra det
              tillsammans i Moldavien, Ukraina, Vitryssland, Georgien och i
              de övriga kaukasiska länderna?
            </seg>
            <seg n="02ce31f0">
              Vi går vidare till Afghanistan. Jag vet knappt om det står något
              om Afghanistan i den utrikespolitiska deklarationen. Jag återkommer
              lite senare till det. Vi har nämligen ett antal synpunkter på
              den insats som vi gör under ISA:s ledning.
            </seg>
            <seg n="97f11088">
              Socialdemokraterna har i dag presenterat en alternativ utrikespolitisk
              deklaration. Läs den! Tack för ordet.
            </seg>
            <seg n="1735bcd8">
              (Applåder)
            </seg>
          </u>
          <note n="79e82692">
            I detta anförande instämde Claes-Göran Brandin, Birgitta Eriksson,
            Kenneth G Forslund, Fredrik Lundh och Jasenko Omanovic (alla s).
          </note>
          <note type="speaker" n="87beb8dc">
            Anf. 4 HANS LINDE (v):
          </note>
          <u who="Q1581082" xml:id="i-9d6b1b29a847e87b-0" n="85d246ee">
            <seg n="1c453c8a">
              Herr talman! När Berlinmuren föll, kalla kriget gick mot sitt
              slut, apartheid i Sydafrika och diktaturen i Chile föll föddes
              det en förhoppning och en dröm världen över om ett genombrott
              för demokrati och mänskliga rättigheter. Det fanns en dröm om
              att säkerhetspolitiska och ekonomiska intressen aldrig mer skulle
              överordnas alla människors grundläggande fri- och rättigheter.
              Den drömmen är i dag död och begravd.
            </seg>
            <seg n="579793f2">
              Vi lever i dag i en värld där den enda kvarvarande supermakten
              USA sätter dagordningen. Det är en dagordning där demokrati och
              mänskliga rättigheter har en undanskymd plats, överskuggade av
              säkerhetspolitik, de multinationella företagens intressen och
              västs aldrig sinande behov av råvaror och energi. Demokrati och
              mänskliga rättigheter har blivit verktyg, slagord utan innehåll,
              som används för att misskreditera eller legitimera. Vem som i
              grunden är demokrat och vem som är terrorist handlar till syvende
              och sist i dag om hur man förhåller sig till den rådande världsordningen.
            </seg>
            <seg n="92bad675">
              Vi ser det kanske som tydligast i Mellanöstern, där de hänsynslösa
              diktaturerna i Saudiarabien och Egypten hålls under armarna, samtidigt
              som man isolerar den demokratiskt valda ledningen i Palestina.
              Vi ser denna världsordning i Afghanistan, där talibanerna störtades
              för att ge plats åt en hyllad regim som domineras av gamla krigsherrar
              med grova övergrepp och brott i sina register. Vi ser det i Irak
              där Saddam Husseins diktatur ersattes av en pågående rea på landets
              naturtillgångar och på det irakiska folkets liv. Irakiernas frihet
              har för länge sedan glömts bort, om den nu någonsin fanns på agendan.
            </seg>
            <seg n="09518947">
              Men en annan politik är möjlig, en politik som tar sin utgångspunkt
              i varje folks frihet att avgöra sin egen framtid och välja sin
              egen väg. Och därför säger vi: Bryt bojkotten av den palestinska
              myndigheten i dag, USA och dess allierade måste lämna Irak och
              Sverige bör ta hem sina trupper från Afghanistan.
            </seg>
            <seg n="8617d1cb">
              Det senaste exemplet på denna världsordning har varit vinterns
              attack mot och ockupation av Somalia. Den odemokratiska etiopiska
              regimen har för att dölja sina övergrepp mot sin egen befolkning
              och för att förverkliga sina lokala stormaktsambitioner genomfört
              ett anfallskrig, ett anfallskrig som starkt stötts av USA. Man
              kallar det kamp mot terrorismen, enligt numera välkänd retorik,
              men det är förvillande likt just terror mot det somaliska folket.
            </seg>
            <seg n="30fa72da">
              Men en annan politik är möjlig, en politik för ett fredligt Somalia,
              där somalierna själva avgör sin framtid. Därför säger vi att USA:s
              och Etiopiens anfallskrig måste fördömas, Sverige bör ta initiativ
              till en bred dialog mellan parterna utan inblandning av USA och
              grannstaterna. De svenska medborgarna som ännu sitter fast i Somalia
              måste få hjälp att komma hem.
            </seg>
            <seg n="07e2c6e2">
              En annan central fråga på Afrikas horn är situationen i Eritrea.
              Sverige måste kraftfullt fördöma Eritreas övergrepp mot de mänskliga
              rättigheterna och kraftfullt verka för att Dawit Isaak friges.
            </seg>
            <seg n="f6f40e1f">
              Hur mänskliga rättigheter kan ignoreras blir också tydligt när
              vi ser hur de konservativa krafter som har USA:s starka stöd nu
              tar strid mot kvinnors rätt till sin egen kropp och sin egen sexualitet.
              De kampanjer som ledde fram till abortförbuden i Nicaragua och
              Polen förskräcker. Mäns våld mot kvinnor, diskriminering på grund
              av kön och abortförbud utgör i dag några av de allra vanligaste
              kränkningarna av de mänskliga rättigheterna. Men om hoten mot
              kvinnors rätt att bestämma över sina egna kroppar säger Carl Bildt
              ingenting.
            </seg>
            <seg n="72e30dcf">
              Homosexualitet är i dag förbjudet i ett 70-tal länder, våld och
              diskriminering mot HBT-personer förekommer i alla stater. Men
              det är uppenbarligen ingenting som får plats i en 14-sidig utrikespolitisk
              deklaration. Den tumme vi fick i regeringsförklaringen bidde ingenting.
            </seg>
            <seg n="1d143719">
              Men en annan politik är möjlig. Sverige måste vara ett land som
              i EU, FN och andra internationella sammanhang tar strid för kvinnors
              och HBT-personers rättigheter, annars blir orden om frihet inte
              så mycket värda.
            </seg>
            <seg n="fe70c381">
              Herr talman! Det är inte bara i Mellanöstern och i Afrika som
              friheten för befolkningen får vänta när USA och dess allierade
              ska förverkliga sina ekonomiska och säkerhetspolitiska intressen.
              Den europeiska unionen har knappats dolt vad man prioriterar.
              När EU:s handelskommissionär Peter Mandelson besökte Sverige förra
              veckan sade han att ett nytt frihandelsavtal är en mer akut fråga
              än klimatförändringarna. Bönder i syd som har fått sina försörjningsmöjligheter
              söderslagna genom torka och översvämningar håller knappast med.
            </seg>
            <seg n="db8f7a83">
              EU:s ambitioner har även blivit tydliga genom de pågående medlemsförhandlingarna
              med Turkiet. I Turkiet begås fortfarande omfattande kränkningar
              av mänskliga rättigheter, och tortyr är vanligt förekommande.
              Turkiet har fortfarande inte gjort upp med sin blodiga historia.
              Mordet på Hrant Dink understryker bara ytterligare den så kallade
              djupa statens starka ställning i Turkiet. Trots detta har EU valt
              att fokusera på handelsfrågor, vilka hamnar som varit öppna för
              vilka fartyg och sina egna ekonomiska intressen i medlemskapsförhandlingarna
              med Turkiet. Men vi säger att en annan politik är möjlig.
            </seg>
            <seg n="fd7f5c91">
              Klimatförändringarna är långt mycket viktigare än att nya marknader
              ska öppnas för västs multinationella företag. Kränkningarna av
              oppositionen och de etniska minoriteterna i Turkiet måste fördömas.
              Folkmordet 1915 på armenier, assyrier/syrianer, kaldéer, pontier
              med flera måste erkännas.
            </seg>
            <seg n="88f58e16">
              Att västs ekonomiska intressen går före demokrati och fattigdomsbekämpning
              blir också tydligt inom de internationella finansinstituten IMF
              och Världsbanken. Runt om i syd ställer de i dag hårda krav som
              slår sönder förutsättningarna för fattigdomsbekämpning. År 2005
              frös IMF utbetalningarna till Nicaragua på grund av den statsbudget
              som parlamentet i demokratisk ordning hade antagit. Man tvingade
              dessutom Nicaragua att frysa utgifterna för utbildning fram till
              2008, trots att Nicaragua skulle ha behövt öka satsningarna på
              just utbildning för att uppnå millenniemålet om att alla barn
              ska ha tillgång till grundskoleutbildning 2015.
            </seg>
            <seg n="7bac1be5">
              Nicaragua är tyvärr bara ett exempel bland många. Men det går
              att föra en annan politik. Ska fattigdomen halveras och demokrati
              kunna växa fram i syd måste IMF och Världsbanken demokratiseras.
              Här kan Sverige spela en avgörande roll. Sveriges utvecklingssamarbete
              får aldrig villkoras med privatiseringar och handelsliberaliseringar.
            </seg>
            <seg n="f23c90ff">
              Herr talman! Vi ser även starka motrörelser till den nuvarande
              världsordningen, rörelser som inger hopp. Över Latinamerika går
              i dag en våg av folklig kamp för rättvisa, jämlikhet och demokrati.
              Gamla korrumperade partier med kopplingar till militärdiktaturerna
              på 70-talet har svepts undan. I land efter land har demokratin
              befästs. Människor som i åratal varit utestängda från makten har
              åter fått makt över sina egna liv och sin egen utveckling.
            </seg>
            <seg n="1ad935f4">
              Men det här är inte en utveckling som välkomnas av USA och dess
              allierade. De upprörs över att multinationella företag inte längre
              tillåts plundra länderna på deras naturtillgångar. De upprörs
              över att länder i syd i dag försöker formulera sina egna visioner
              och skriva sin egen historia. De upprörs över Bolivias demokratiskt
              valde president Evo Morales som nu försöker skriva om avtalen
              med multinationella företag för att en större andel av intäkterna
              från landets naturtillgångar ska komma befolkningen till del.
              Men att 500 år av apartheid i Bolivia nu går mot sitt slut och
              att ursprungsbefolkningen för första gången får makt över sitt
              eget land är inte något som är intressant för USA och dess allierade.
            </seg>
            <seg n="3f206467">
              Samtidigt som den demokratiskt valda regeringen i Venezuela fördöms
              är tystnaden om grannlandet Colombia talande även i Carl Bildts
              utrikespolitiska deklaration. Colombia toppar all statistik över
              brott mot de mänskliga rättigheterna i Latinamerika. År 2005 mördades
              70 fackföreningsmedlemmar och år 2006 mördades 5 journalister.
              20 politiska mord genomförs varje dag, och långt fler förföljs,
              trakasseras och fördrivs utan att den egna regeringen agerar kraftfullt.
            </seg>
            <seg n="bc73438a">
              Vi ser inte heller någon upprördhet över de omfattande förföljelserna
              av oppositionella i Filippinerna. Förra året mördades minst 700
              folkrörelseaktivister i Filippinerna, men om detta blir det inte
              ens notiser i väst.
            </seg>
            <seg n="403452f1">
              Den världsordning vi lever i vilar på antagandet att alla människor
              inte är lika värda och att miljarder människor saknar förmågan
              att avgöra sin egen framtid. När Israels förre premiärminister
              Menachem Begin kallade palestinierna för tvåbenta vilddjur var
              han en föregångare till vår tid. Hur skulle vi annars kunna acceptera
              att 30 000 barn dör varje dag i tredje världen på grund av att
              man inte har tillgång till rent vatten, mat och mediciner? Hur
              skulle vi kunna acceptera att hundratusentals irakier mördats
              under den amerikanska ockupationen? Det skulle inte gå att acceptera
              detta om vi också betraktade dessa människor som lika mycket värda
              som vi som sitter i den här kammaren.
            </seg>
            <seg n="f0d79d2a">
              Rudyard Kiplings dikt om den vite mannens börda är i dag åter
              skrämmande aktuell. Det har åter blivit den rika världens börda
              att rädda vildarna undan sig själva och att med vapen i hand lära
              icke-människor i Irak, Afghanistan, Somalia och Colombia att de
              måste inordna sig i den rådande världsordningen.
            </seg>
            <seg n="24f75486">
              Vi hörde tidigare från Urban Ahlin att allt angår alla, men uppenbarligen
              angår vissa oss lite mer i både Urban Ahlins och Carl Bildts värld.
              Jag observerade den starka fokuseringen på Europa. Människor i
              tredje världen negligeras, glöms bort eller får på sin höjd parenteser.
            </seg>
            <seg n="f6b52858">
              Världen i dag är i akut behov av länder som står upp för demokrati
              och mänskliga rättigheter, oavsett när och hur de kränks. Sverige
              skulle kunna vara ett sådant land. Då, men först då, skulle Sverige
              kunna bli en tydlig kraft för frihet, fred och försoning.
            </seg>
          </u>
          <note n="5052a270">
            I detta anförande instämde Josefin Brink, Jacob Johnson och Kalle
            Larsson (alla v).
          </note>
          <note type="speaker" n="26c42a95">
            Anf. 5 BODIL CEBALLOS (mp):
          </note>
          <u who="Q4942281" xml:id="i-bf7ac0bb2038dbae-0" n="b4a5b5c4">
            <seg n="e1dc9314">
              Herr talman! Världen är stor. Utrikesministern valde att prata
              lite grann om väldigt mycket i den, men jag väljer att prata om
              två viktiga frågor. Det handlar om de frågor som Miljöpartiet
              tycker är de största hoten mot mänskligheten och freden på jorden
              just nu, det vill säga klimatpåverkan och kampen om de fossila
              bränslena. I senare inlägg kommer jag och flera av mina partikamrater
              att ta upp mer specifika frågor som till exempel bistånd, Afghanistan,
              Mellanöstern, vapenexport med mera.
            </seg>
            <seg n="80647668">
              Herr talman! Jag undrar vad det egentligen är för fel på oss
              människor. Hur kommer det sig att vi så ihärdigt envisas med att
              skynda på vår egen arts undergång och att vi dessutom så villigt
              drar med oss alla andra arter på köpet? Bryr vi oss inte om varandra?
              Bryr vi oss inte om våra egna barn och barnbarn? Eller är vi faktiskt
              så dumma att vi tror att det står andra planeter redo att ta emot
              oss när vi har förstört den vi har? Det är inte utan att man börjar
              fundera över om det står riktigt rätt till med djurarten homo
              sapiens.
            </seg>
            <seg n="a87ee647">
              Utrikesministern talade om vikten av att ta rapporten från FN:s
              klimatpanel på allra största allvar. Elva av de tolv senaste åren
              har varit de varmaste sedan 1850. Observationer sedan 1961 visar
              att oceanernas medeltemperatur ökat ända ned på 3 000 meters djup.
              Det leder till att isarna smälter. Den globala höjningen av havsnivån
              har därför ökat snabbare de senaste åren.
            </seg>
            <seg n="96009b59">
              EU-länderna gör sårbarhetsanalyser. Spanjorerna räknar med att
              drabbas värst med en höjning av temperaturen på 4,5 grader på
              30 år. De talar om 56 grader varmare under somrarna i ett klimat
              där det redan i dagsläget kan vara uppåt 40 grader varmt under
              sommarmånaderna. Kommer vi då att fortsätta att semestra i Spanien
              eller kommer spanjorer att fly norrut, att bli EU:s interna klimatflyktingar?
              De får kanske bittert ångra att de i stället för att bara öka
              sina koldioxidutsläpp med 15 procent, som de fick enligt Kyotoavtalet,
              faktiskt har ökat dem med över 50 procent.
            </seg>
            <seg n="a2eabf20">
              Men vilka är det då som kommer att drabbas? Det räcker att vi
              ser oss om i världen för att inse att klimatpåverkan rör oss alla.
              Inget land kan känna sig säkert, men vi vet att Bangladesh och
              Etiopien tillhör de länder som kommer att drabbas hårdast.
            </seg>
            <seg n="e02686ec">
              Jakarta 2007, New Orleans 2005, stormarna Gudrun och Per, skyfall,
              översvämningar, extrem hetta och torka med tusentals döda runt
              om i världen och människor på flykt, äldre som dör på grund av
              sträng kyla eller hetta i södra Europa, torkan i Darfur och på
              många andra platser i Afrika, ökenutbredning, renar som nödutfodras
              i Sverige, havsnivån som höjs och som riskerar att utplåna hela
              länder, etcetera.
            </seg>
            <seg n="47ad0328">
              Klimatpåverkan riskerar att urholka stora delar av biståndet.
              182 miljoner människor söder om Sahara beräknas också dö i klimatrelaterade
              sjukdomar fram till slutet av detta sekel. När 70 procent av befolkningen
              är sysselsatt inom jordbruket, som i Afrika söder om Sahara, är
              det uppenbart att extrem torka, hunger och ökenspridning gör det
              omöjligt för befolkningen att leva där, oavsett biståndsinsatser.
            </seg>
            <seg n="16f51b07">
              Men inte bara jordbruket utan också fisket påverkas av klimatet.
              EU:s jordbrukspolitik, som leder till att ländernas egna produktioner
              ofta slås ut, och EU:s fiskeavtal, som ger EU-flottan rätt att
              rovfiska utanför bland annat Senegals kust, är bidragande orsaker
              till den fattigdom som redan lett till att många senegaleser med
              flera gett sig av till Europa i bräckliga farkoster och att många
              dött på vägen.
            </seg>
            <seg n="8239700b">
              Samtidigt ser vi hur Europa med alla medel försöker hindra dem.
              Röda Korset räknar med att det redan i dag finns 25 miljoner klimatflyktingar
              och att de kan vara 150 miljoner redan år 2050.
            </seg>
            <seg n="09ddfed6">
              Klimatpåverkan är det absolut största hotet mot människans existens
              på jorden. Den är allas vår gemensamma fiende och borde ena alla
              länder om att gemensamt göra allt som står i vår makt för att
              hejda den och att mildra dess konsekvenser. Men så fungerar tyvärr
              inte det intelligentaste djuret på jorden.
            </seg>
            <seg n="d02af5e3">
              I stället dövar vi vårt dåliga samvete över det vi ställt till
              med genom att ordna konferenser. Bland annat har regeringen bjudit
              in till en klimatkonferens senare i år. Min uppmaning är att ni
              inte bara ska förhandla om klimatet: Vidta konkreta åtgärder också
              och förlita er inte på att EU ska lösa alla problem!
            </seg>
            <seg n="4f5959eb">
              Och vad säger vår statsminister? Jo, han säger att det är bättre
              att vi hjälper andra att få ned sina utsläpp i stället för att
              lägga krut på våra egna. Har statsministern totalt missat att
              Sverige ligger på 66:e plats per invånare i utsläppsligan när
              vi jämför oss med världens alla länder? I länderna i Afrika ligger
              de i allmänhet lägst.
            </seg>
            <seg n="9e82e24d">
              Men i stället för att rusta mot klimatpåverkan ägnar sig många
              länder åt att rusta för krig, och vissa länder, med USA i spetsen,
              agerar världspolis och tror att det går att bomba fram demokrati.
              Tyvärr finns det även förespråkare inom borgerligheten som tror
              detsamma. Vi kan nog tacka vår lyckliga stjärna att vi inte hade
              en borgerlig regering då Irakkriget inleddes, eftersom Sverige
              då eventuellt varit i krig. Jag utgår från att regeringen Reinfeldt
              håller de folkpartistiska riksdagsledamöter kort som menar att
              USA också ska gå in i Iran. Det räcker och blir över med Irak
              och Afghanistan.
            </seg>
            <seg n="f5be3ca4">
              Att Iran vill skaffa kärnvapen är naturligtvis ett hot att ta
              på största allvar, precis som alla andra länder som vill ha kärnvapen
              är ett hot. Men det är också alla de länder som vägrar att avskaffa
              dem de har. Men en invasion, som det ofta talas om, skulle förvärra
              det redan katastrofala läget i Mellanöstern, där särskilt civilbefolkningarna
              i Afghanistan, Irak, Libanon, Israel och Palestina redan är gisslan
              i kampen om makten, i krig som ingen kan vinna så länge parterna
              inte sätter sig ned och samtalar med varandra.
            </seg>
            <seg n="fc30044e">
              Herr talman! USA har regerat världen i ensamt majestät sedan
              Sovjetunionens fall. Men vi är nu på väg in i ett nytt läge, där
              Putins Ryssland börjar knorra och åter vill ta plats i solen och
              där Irans president nyligen har varit på turné för att träffa
              andra revolutionära regimer i Latinamerika, det vill säga valda
              delar av de USA-kritiska men folkvalda socialistiska regeringarna,
              där han utlovat stöd av diverse slag.
            </seg>
            <seg n="f74d1b59">
              Vad Irans religiösa revolution, syn på kvinnor och visat ointresse
              för de mänskliga rättigheterna har gemensamt med Chavez revolution
              för 2000-talet är för mig en gåta. Men med tanke på Chavez alltmer
              personfixerade ledarskap och nyinförda möjlighet att styra landet
              genom dekret är det lättare att förstå än samröret med de övriga
              länderna i Latinamerika. Jag har naturligtvis inget emot att Iran
              hjälper Nicaragua med både fattigdomsbekämpning och vindkraft,
              men vad är motprestationen?
            </seg>
            <seg n="e49f8dc3">
              Afrikaner uttrycker oro över Kinas uppköp av naturresurser med
              mera i deras länder. I stället för att ge arbetstillfällen till
              lokalbefolkningen tar Kina med egen arbetskraft. Kina lånar också
              lättvindigt ut pengar till samma länder samtidigt som vi andra
              pratar om skuldavskrivningar. Det talas om rädslan för ett nytt
              kolonialsamhälle och nya skuldfällor för de fattiga länderna.
              Vad är motprestationen i det fallet?
            </seg>
            <seg n="666bd43c">
              Herr talman! Att den bakomliggande orsaken till de allra flesta
              konflikter är herraväldet över de fossila bränslena vet alla som
              inte föredrar att blunda för det. Den för oss så nödvändiga energin
              får länder att även på andra sätt expandera utanför sina egna
              länder. Den som har oljan eller gasen har makten.
            </seg>
            <seg n="d78ec1da">
              Ryssland och Iran är länder med större olje- och gasfyndigheter
              än de själva gör av med. Kina och USA har stora behov av energi.
              Med den ekonomiska tillväxten i Kina har landet snart gått om
              USA som enskilt största utsläppskälla av koldioxid, och att komma
              till rätta med kinesernas ökande energiförbrukning blir inte en
              lätt uppgift för regeringen i de kommande klimatförhandlingarna.
            </seg>
            <seg n="53fcefff">
              Nu när tidigare fattiga länder ökat sitt välstånd och därför
              också sina utsläpp mer än förväntat måste världen tänka om. Det
              är absolut nödvändigt både för klimatets och för fredens skull
              att inte bara prata utan snarast fasa ut de fossila bränslena
              överallt på jorden. I Sverige har vi både teknik och kunskap att
              förmedla och vi kan göra det snabbt. Det är ett uppdrag jag vill
              ge regeringen.
            </seg>
            <seg n="cde8641c">
              När nu världen vet att kol, olja och gas både är skadliga för
              klimatet och leder till krig och konflikter är det för mig obegripligt
              att EU, med Tyskland i spetsen, gör sig beroende av gasleveranser
              från Ryssland i omkring 50 år framöver. Det beror inte på rysskräck.
            </seg>
            <seg n="69507266">
              Att ersätta ett fossilt bränsle med ett annat är inte långsiktigt
              hållbart och att dessutom binda sig för så lång tid framöver är
              rent ut sagt korkat. Om Tyskland under en kortare tid behöver
              rysk gas är det acceptabelt eftersom gas ur klimatsynpunkt är
              bättre än kol, men det är både bättre och billigare att hitta
              en landbaserad lösning som sedan, när en bättre energikälla finns,
              lätt kan avlägsnas.
            </seg>
            <seg n="5d84fe42">
              Rysslands ekonomiska gaskrig med sina grannar får inte leda till
              att Sverige och andra Östersjöstater ska tvingas tillåta en 1
              200 mil lång gasledning i ett känsligt innanhav med de allvarliga
              konsekvenser det innebär för den marina miljön, säkerheten och
              för utvecklingen av alternativa energislag.
            </seg>
            <seg n="b9af95d5">
              Det handlar inte bara om synliga, direkta konsekvenser för miljön.
              Det handlar om att fossila bränslen ska fasas ut, och då kan man
              inte binda sig i gårdagens lösningar. För att få ekonomi i gasprojektet
              behövs 50-åriga leveranser, och gas är en omodern lösning. I stället
              bör EU satsa på en mångfald av förnybara energislag och att inte
              göra sig beroende av en enda leverantör vars agerande dessutom
              inte alltid är vare sig förutsebart eller korrekt.
            </seg>
            <seg n="2f964de5">
              Regeringen har sagt att den ska föra en aktiv EU- och utrikespolitik.
              Gasledningen är i allra högsta grad en EU-fråga. Det är inte en
              fråga för ett enskilt bolag, som den tyska förbundskanslern Angela
              Merkel påstod i en tv-intervju.
            </seg>
            <seg n="8acd108f">
              I stället för att aktivt ta ställning för eller emot gasledningens
              dragning i EU-kretsen och i Sverige fegar regeringen i den här
              frågan och agerar som om den vore en miljömyndighet i stället
              för regering. Man hänvisar till en kommande miljöprövning och
              till att det inte går att säga nej på andra grunder enligt folkrätten.
              Det är en fråga jag redan tidigare ifrågasatt här i kammaren och
              jag är inte ensam om det. Häromdagen skrev också en av våra främsta
              miljörättsexperter i en debattartikel att vi juridiskt sett kan
              sätta stopp för ledningen men att frågan är politisk.
            </seg>
            <seg n="a6f58054">
              Jag efterlyser i den här frågan ett helt annat agerande av regeringen.
              Är det så att regeringen inte vill ha gasledningen i svensk ekonomisk
              zon bör den agera nu. Att Sverige inte tidigare i EU protesterat
              mot dragningen av gasledningen genom Östersjön och att det enligt
              nyheterna och även enligt utrikesministern själv finns ett 1 ½
              år gammalt EU-dokument som visar detta får inte innebära att vi
              nu ska lägga oss platt för allt och hänvisa till att gasledningen
              är en bilateral fråga, som man nu säger. Det har hänt mycket på
              1 ½ år, inte minst har världen och åtminstone vissa i EU fått
              upp ögonen för nödvändigheten att fasa ut de fossila bränslena.
            </seg>
            <seg n="5e9fbb7c">
              Vi måste vara proaktiva i stället för reaktiva. Vi måste precis
              som alla andra EU-länder lära oss att påverka innan det slutliga
              förslaget ligger på bordet. Då är det i allmänhet för sent.
            </seg>
            <seg n="0d42470b">
              Det är helt omöjligt att få ett klart besked av regeringen i
              den här frågan. Är regeringen för eller emot gasledningen? Ni
              kanske inte är överens och det är därför ni passar. Det är ju
              praktiskt att hänvisa till att frågan rör tre eller fyra ministrar.
              Men jag köper inte den undanflykten. Jag undrar: Är det så att
              vi inte vill stöta oss med Ryssland, en av våra närmaste grannar?
            </seg>
          </u>
          <note n="a5c61d4f">
            I detta anförande instämde Peter Rådberg (mp).
          </note>
          <note type="speaker" n="20f5cec0">
            Anf. 6 Utrikesminister CARL BILDT (m):
          </note>
          <u who="Q52922" xml:id="i-dc5d8208d2c2caaf-1" n="881b3165">
            <seg n="5770e5f4">
              Herr talman! Det tillhör väl traditionen i sådana här debatter
              att från utrikesministerns och regeringens sida notera det som
              trots allt förenar. Vi strävar efter att föra en nationell utrikespolitik
              som försöker förena de olika drag som finns, icke bara i regeringen
              utan också i parlamentet. I denna regering har vi inga svårigheter
              med detta. Vi är fyra partier som har en gemensam och fast grunduppfattning.
              Vi har en allians; det är ingen röra som formar svensk utrikespolitik
              för ögonblicket.
            </seg>
            <seg n="7bd72029">
              Låt mig sedan från denna utgångspunkt bara lite recensera det
              dokument som Urban Ahlin och hans fem tappra medarbetare har lyckats
              plita ihop. För att säga något positivt man ska vara vänlig i
              riksdagens talarstol ibland uppfattar jag detta som ett allvarligt
              försök att distansera sig från den vänsterallians som ni tidigare
              skulle regera med och som Lars Ohly nu försöker ta in er i. Det
              finns en icke oväsentlig parallellitet i tänkandet, till exempel
              när det gäller Europapolitiken och utvidgningsfrågorna, mellan
              Socialdemokraterna och regeringen. Det välkomnar jag. Om ni tar
              avstånd från en del av det som era före detta tilltänkta allianspartner
              står för är det inte någonting som jag ska klaga över.
            </seg>
            <seg n="27f7881e">
              Sedan kan jag ha en mer personlig synpunkt. När Urban Ahlin står
              här och berättar om att han har träffat Lennart Meris son som
              berättat om hur det var på den gamla sovjetiska tiden kan man
              kanske tycka att Urban eller de andra socialdemokraterna förr
              skulle ha lyssnat på Lennart Meri under ockupationens år. När
              vi andra då talade om ockupationen stod Urban Ahlins företrädare
              och anklagade oss för antisovjetism, ett begrepp som man använde
              för att bannlysa folk ur den utrikes- och säkerhetspolitiska diskussionen
              i Sverige. Lyssna gärna på Lennart Meris son, men det hade varit
              mycket bättre om ni hade lyssnat på Lennart Meri när det gäller
              friheten och demokratin i hela Europa. Men, som sagt, grundtonen
              i det som sades uppskattar jag som positiv.
            </seg>
            <seg n="e3100217">
              Jag ska ge några synpunkter på några frågor som Urban Ahlin tog
              upp. När det gäller Irak vill Urban Ahlin att jag ska ägna betydande
              tid åt att fördöma vad som inträffade 2003. Jag uppfattar inte
              det som det viktiga. Jag är också lite rädd för dem som nu säger
              att allt är så problematiskt i Irak och nästan lite hemfaller
              åt ett romantiserande över Saddam Hussein. Det var en man som
              förtryckte, dödade, mördade och gasade sitt eget folk, och att
              han inte längre finns är i allt väsentligt någonting bra.
            </seg>
            <seg n="35ca3e36">
              Nu ska vi försöka hjälpa det nya Irak, vilket inte är alldeles
              enkelt, till stabilitet och demokrati. De utländska trupper som
              är där Sverige är som bekant inte delaktigt i detta är där med
              ett FN-mandat. Jag vet inte om Urban Ahlin det var lite otydligt
              kräver ett omedelbart tillbakadragande av de utländska trupperna.
              Jag tror att vi ska respektera beslut av FN:s säkerhetsråd och
              det som Iraks på ett eller annat sätt folkvalda regering faktiskt
              säger. Ett klargörande av vad Socialdemokraterna faktiskt vill
              på den punkten Vill man ta bort trupperna? Vill man romantisera
              Saddam Hussein? skulle kanske inte vara opassande.
            </seg>
            <seg n="84fbbdda">
              Också i fråga om Sudan var det lite otydligt vad man egentligen
              tycker. Det är rätt även jag har läst protokollen att den dåvarande
              oppositionen kritiserade den dåvarande regeringen för att vara
              lite tyst. Vi vet ju att det var 2003 och 2004 som det verkliga
              helvetet brakade loss nere i Darfur. Det var då detta helvete
              ledde till diskussionen om folkmord till och med USA:s regering
              använde det ordet. Då var det rätt tyst i Sverige. I efterhand
              kan man säga att engagemanget kanske inte var så stort när det
              verkligen gällde, under de år som var svåra. Jag vet personligen
              att i nordsyd-konflikten i Sudan som jag av olika skäl var inblandad
              i försöken att överbrygga och där två och en halv miljon människor
              dog var det svenska engagemanget gränsande till obefintligt. Det
              har blivit bättre nu, och det är bra. Vi tillhör dem som är aktiva,
              inte minst inom den europeiska unionen. Nu behövs det en fredsprocess.
              Den leds av FN och den afrikanska unionen. Vi stöder den helhjärtat.
              Den är oerhört viktig. Vi ska inte göra någonting nu som försvårar
              den. Skulle den misslyckas hamnar vi i ett annat läge. Då får
              vi återkomma till den diskussionen.
            </seg>
            <seg n="5ca9be7b">
              Det jag kanske lite saknade hos Urban Ahlin var miljö- och klimatfrågorna.
              De är så viktiga i den kommande politiken att de bör finnas och
              betonas lite starkare också i den ledande oppositionsföreträdarens
              anförande i den utrikespolitiska debatten. Ta det, Urban, som
              ett vänligt personligt råd.
            </seg>
            <seg n="8c98a955">
              Jag gladde mig åt att Hans Linde anslöt sig till regeringens
              strävan efter frihet, fred och försoning. Vi arbetar för mycket
              av det som Hans Linde talade om. Cecilia Malmström var i Turkiet
              häromdagen och diskuterade hur vi ser europeiseringsprocessen
              som en demokratiserings- och frihetsprocess och att detta kräver
              åtgärder i Turkiet. Vi är aktiva i fredsprocessen i Colombia och
              Filippinerna. Hans och jag har också i denna kammare diskuterat
              vårt engagemang i HBT-frågorna.
            </seg>
            <seg n="81ac9306">
              När Hans Linde tar upp fallet Dawit Isaak i denna kammare vill
              jag från regeringens sida gärna säga att vi känner en tacksamhet
              för det stöd för våra ansträngningar i denna fråga som riksdagsledamöters
              engagemang utgör. Det är viktigt. Det stöder den diplomati vi
              har i denna fråga liksom i de andra fall där vi arbetar för att
              utomlands tillfångatagna svenskar ska få sina rättigheter och
              sin frihet.
            </seg>
            <seg n="c9eb7970">
              Jag tror att det framgick i det jag sade, Bodil Ceballos, att
              klimatfrågorna är oerhört centrala. Jag tror att de kommer att
              stå mycket högt upp på den internationella agendan under de kommande
              månaderna och åren. Det kommande europeiska toppmötet i mars kommer
              helt att domineras av dem. Vi kommer att lägga inte bara Miljödepartementet,
              Näringsdepartementet eller Utrikesdepartementet utan också statsministern
              betydande kraft och energi på detta.
            </seg>
            <seg n="a63d1071">
              Sedan har vi svårigheter att diktera varje del i andra länders
              energipolitik. Det är dock ingen tvekan om att vi ser det som
              viktigt att begränsa användningen av fossila bränslen, framför
              allt i kraftproduktionen. Vi har ju, av skäl som Miljöpartiet
              inte kan ta åt sig så stor del av äran för, i detta land en betydande
              andel av kraftproduktion som icke är fossil. Utbyggnaden av vattenkraften
              och kärnkraften har ibland varit besvärlig men har också skaffat
              Sverige en bättre position. Andra länder som Tyskland som Bodil
              talade väldigt mycket om; det lät nästan som ett anförande i den
              tyska förbundsdagen använder fortfarande kol och ska fortfarande
              avveckla kärnkraften. Det är klart att de då hamnar i en situation
              där beroendet av gasleveranser, som är betydligt bättre än kol
              men som från dessa utgångspunkter är sämre än kärnkraft, också
              blir ett alternativ. Den diskussionen hör väl dock i allt väsentligt
              hemma i den tyska förbundsdagen snarare än i den svenska riksdagen.
              Det är de som ska köpa gas, icke i detta fall Sverige, även om
              vi har ett visst inslag av gasleveranser.
            </seg>
            <seg n="c473edbb">
              Låt mig avslutningsvis säga att det är viktigt både att vi kan
              föra en levande utrikes- och säkerhetspolitisk debatt i olika
              frågor och att vi kan förenas. Det är viktigt att vi kan förenas
              i ett Sverige som står för fred, frihet och försoning, som står
              för ett aktivt europeiskt engagemang och som ser den europeiska
              unionens allt starkare globala roll som ett sätt att också möta
              de globala utmaningarna. Det kan gälla fredsprocessen i Mellanöstern,
              försoning och mänskliga rättigheter i Afrika, konfliktförebyggande
              i Sudan och Somalia eller de stora klimatfrågor som jag tror kommer
              att dominera väldigt mycket av den europeiska och globala dagordningen
              framöver. Detta är någonting positivt att ta vara på i dagens
              debatt.
            </seg>
          </u>
          <note type="speaker" n="b23f369e">
            Anf. 7 URBAN AHLIN (s):
          </note>
          <u who="Q3369220" xml:id="i-6bcb22ccf8a2a333-0" n="07f2c58e" next="i-0dcd92a45583bb60-0">
            <seg n="fd6df257">
              Herr talman! Visst är det underbart att se den gamle statsministern
              Carl Bildt stå i talarstolen. Man känner igen en del av uttrycken
              när oppositionen ska kritiseras. Vi romantiserar Saddam Hussein
              jag tror inte ens att jag nämnde Hussein i mitt inledningsanförande
              och skulle på något vis vara svaga i köttet när det gäller att
              stå upp för demokrati och mänskliga rättigheter. Naturligtvis
              kom det också en släng om att vi inte accepterade vad Lennart
              Meri och andra i Baltikum sade när Sovjetunionen hade ockuperat
              de baltiska länderna.
            </seg>
            <seg n="c4a875fd">
              Jag känner mig personligen störd av den anklagelsen. Jag var
              i Tallinn den dag som de sovjetiska trupperna intog tv-tornet
              i Vilnius. Jag var på resa med socialdemokratiska kamrater. Vi
              arbetade för att utveckla kontakter med socialdemokrater. Vi gick
              då från den tv-skärm vi hade på hotellet, där vi såg de sovjetiska
              trupperna inta tv-tornet i Vilnius, till Domberget. Vi ställde
              oss där och hjälpte till att barrikadera oss utanför det estniska
              parlamentet.
            </seg>
            <seg n="17eb2f07">
              Jag känner mig i högsta grad personligen involverad i stödet
              för den baltiska frigörelsen. Jag kan bara be om ursäkt för att
              jag inte är lika gammal som Carl Bildt och på det sättet kunde
              spela en sådan fantastisk roll under de tidiga åren. Jag kunde
              inte det eftersom jag helt enkelt var för ung. Jag kanske fortfarande
              är lite för ung, som Carl Bildt viskar här. Det är mycket möjligt,
              men det är något man växer ifrån trots allt.
            </seg>
            <seg n="d94b10b1">
              Det stöd jag har visat för Baltikum gör också att jag på fredag
              åker till Vilnius för att ta emot en orden av president Adamkus
              för det arbete jag har gjort för Litauen. Jag måste säga, Carl
              Bildt, att det är roligt med dessa slängar, men visst riktar du
              den kritiken åt fel håll? Jag gav ett starkt stöd för ditt arbete
              när du var statsminister och det stöd den borgerliga regeringen
              gav de baltiska länderna i deras suveränitetssträvanden. Ditt
              engagemang gjorde att sovjetiska, senare ryska, trupper lämnade
              de baltiska länderna. Jag har i tal efter tal i denna kammare
              under den tid du sysslade med annat faktiskt berömt dig för detta.
              Det du påtalade om vår roll i Baltikum kan du moderera i nästa
              inlägg med tanke på vad jag just har berättat.
            </seg>
            <seg n="2c9b29ea">
              Vi romantiserar inte alls Saddam Hussein. Varför vi säger att
              det är viktigt att inleda ett avsnitt om Irak med att säga att
              det var ett folkrättsbrott att agera är naturligtvis av det skälet
              att vi ogillar unilaterala åtgärder. Man ska försöka så långt
              det är möjligt att inom det internationella systemet hitta lösningar.
              Då gäller det att vara tydlig med att säga när ett brott sker
              mot den internationella folkrätten. Den svenska regeringen skulle
              ha skrivit detta när man behandlade frågan om Irak. I vår deklaration
              talar vi om att det är en välgärning att Saddam Hussein har tagits
              bort från makten i Irak.
            </seg>
            <seg n="9c25fbb5">
              Eftersom deklarationen har delats ut medan vi har suttit här
              har jag nu fått lite mer tid att läsa igenom den. Jag har många
              frågor till statsministern. Jag tycker, helt ärligt, att det är
              ett ganska tunt dokument.
            </seg>
          </u>
          <note n="bc879ce3">
            (Utrikesminister CARL BILDT (m): Utrikesministern!)
          </note>
          <u who="Q3369220" xml:id="i-0dcd92a45583bb60-0" n="07f2c58e" prev="i-6bcb22ccf8a2a333-0">
            <seg n="dce9051b">
              Till utrikesministern! Du lät så gammaldags när du stod i talarstolen
              att jag fick för mig att du var statsminister igen.
            </seg>
            <seg n="b4e3d580">
              Det gäller frågan om det konstitutionella fördraget. Du säger
              att vi ska tillhöra kärnan i Europeiska unionen. Ändå står det
              här bara en rad om det konstitutionella fördraget. Här pågår en
              stor debatt i Europeiska unionen om vad vi vill med det konstitutionella
              fördraget.
            </seg>
            <seg n="0b37d8e6">
              Cecilia Malmström och Carl Bildt skrev en artikel i november,
              efter bara två månader, där ni på DN:s debattsida utropade att
              Sverige talar och att Europa har börjat lyssna. Europa lyssnar,
              och man undrar vad Sveriges regering tycker om det konstitutionella
              fördraget. Vilka riktlinjer arbetar ni efter? Är det ett minifördrag?
              Ska vi lägga add on eller ska vi dra bort vissa delar av det konstitutionella
              fördraget? I vilket fall som helst är det väsentligt att denna
              riksdag gör sig delaktig i det arbetet.
            </seg>
            <seg n="e8c0a41a">
              Jag ledde själv det sammansatta utskottet konstitutions- och
              utrikesutskottet som drog upp riktlinjerna inför regeringskonferensen
              och som låste fast den socialdemokratiska regeringen i vissa förhandlingspositioner.
              Vi såg till att riksdagen fattade beslut om detta. Jag menar att
              det är upp till talmannen, regeringen och oss riksdagsledamöter
              att fundera över formerna för hur det arbetet i fortsättningen
              ska gå till. Det är oerhört väsentligt att det är så.
            </seg>
            <seg n="cc2329c5">
              Till sist är det frågan om Afghanistan. Om jag har sett rätt
              är det på två rader som Afghanistan nämns. Jag vågar påstå att
              det är i Afghanistan som kampen mot terrorismen avgörs. Det är
              en oerhört väsentlig uppgift. ISAF, den internationella insatsstyrkan,
              har ett klart folkrättsligt mandat att stödja säkerheten i Afghanistan
              och att stödja institutioner och det lokala samhället i återuppbyggandet
              och så vidare.
            </seg>
            <seg n="4491d4fc">
              Vi har nu 365 soldater där. Riksdagen har gett mandat för 375.
              Det finns inget mandat för en evakueringsstyrka. Situationen förvärras.
              Det blir en alltmer oroande sammanblandning mellan den amerikanska
              Operation Enduring Freedom och ISAF. Regeringen har inga synpunkter.
              Det finns bara en rad. I vår alternativa deklaration kräver vi
              att regeringen snarast återkommer med en proposition där man redovisar
              hur man långsiktigt vill stödja Afghanistans utveckling och hur
              man ser på behovet av antalet soldater i Afghanistan.
            </seg>
          </u>
          <note type="speaker" n="a357486e">
            Anf. 8 HANS LINDE (v):
          </note>
          <u who="Q1581082" xml:id="i-9d6b1b29a847e87b-1" n="85d246ee">
            <seg n="fca2eeef">
              Herr talman! Jag tror att Urban Ahlin blandade ihop sin utrikespolitiska
              deklaration med sin egen personliga cv när han gick upp i talarstolen.
            </seg>
            <seg n="c5e71044">
              Den här utrikespolitiska debatten håller på att utveckla sig
              till SM i ryggdunkning mellan herrarna Bildt och Ahlin. Det måste
              vara svettigt för de två herrarna att hitta något att anmärka
              på varandra. Det säger tyvärr mer om var socialdemokratin står
              i dag än om var borgerligheten befinner sig.
            </seg>
            <seg n="5d15a4fe">
              I den svenska utrikespolitiken i dag talas det ofta om samstämmighet,
              om att det råder stor enighet och samförståndsanda på detta område.
              Men med denna utrikespolitiska deklaration blir det tydligt att
              det är en samstämmighet som inte inkluderar Vänsterpartiet. Där
              behöver Carl Bildt inte tveka.
            </seg>
            <seg n="f1029183">
              Världen är i dag i akut behov av länder i väst som står upp för
              rättvisa, som bygger en helt annan transatlantisk länk till de
              progressiva krafterna i Latinamerika och folkrörelserna i Nordamerika
              som har tagit strid för fred, nedrustning och hållbar utveckling.
              Det är fråga om länder som förenar sig med progressiva krafter
              i syd. Sverige skulle kunna vara ett sådant land. Vi har ett historiskt
              arv att förvalta.
            </seg>
            <seg n="9462e140">
              Vi hörde tidigare att alliansfriheten har tjänat oss väl. Den
              skulle kunna tjäna oss väl i framtiden också. Men alliansfriheten
              säljs nu ut skänks bort.
            </seg>
            <seg n="61e3da9f">
              Vi har ett historiskt arv. Runt om i tredje världen bär otaliga
              skolor, torg och vägar Olof Palmes namn. Att så många kommer att
              döpas efter Fredrik Reinfeldt eller för den delen Urban Ahlin
              ska vi nog inte ha så stora förhoppningar om. En regering som
              sätter en gemensam utrikes- och säkerhetspolitik inom EU och fördjupat
              samarbete med Nato högst upp på dagordningen är också en regering
              som inte kommer att stå upp för världens maktlösa och fattiga
              när deras rättigheter kränks av USA och dess allierade. Det är
              en regering som kommer att tystna när högljudda protester är som
              mest behövliga.
            </seg>
            <seg n="08c51a52">
              En regering som vill bredda och bygga ut förbindelserna med Israel
              och fortsätta att isolera den palestinska myndigheten, samtidigt
              som Israel i dag bygger ut sina bosättningar och snart skärper
              sin rasistiska apartheidpolitik, kommer inte att utgöra frihetens
              röst på Västbanken och Gazaremsan.
            </seg>
            <seg n="d8e99551">
              En regering som understryker de gemensamma värdena och intressena
              med USA kommer inte att vara frihetens röst för befolkningarna
              i Irak, Somalia eller Colombia. Vad är det för gemensamma värden
              vi delar med USA, Carl Bildt? Handlar det om dödsstraff, utomrättsliga
              fängslanden på Guantánamo, kamp mot aborträtten eller den amerikanska
              avsaknaden av klimatpolitik?
            </seg>
            <seg n="f78f159f">
              Regeringens prioriteringar blir kanske som tydligast i beskrivningen
              av Ryssland i dag, där man lyfter fram företagandet som ett stort
              framsteg men ignorerar totalt de sociala följderna av den nyliberala
              chockterapin. Att en liten elit i Ryssland har kunnat berika sig
              själv kan knappast ses som en framgång om man också väger in att
              medellivslängden bland ryssarna har minskat med tio år, att alkoholproblemen
              breder ut sig och att miljoner ryssar under de senaste åren har
              fått sina försörjningsmöjligheter sönderslagna.
            </seg>
            <seg n="7f1757e4">
              Herr talman! Det är trevligt att vår utrikesminister tror att
              millenniemålen kommer att uppfyllas. Det är han tämligen ensam
              om. För att fattigdomen ska bekämpas och halveras krävs mer än
              fromma förhoppningar. Då krävs rejäla ökningar av biståndet från
              den rika världen, men inte med hjälp av budgettekniska finesser
              som utmärkte den borgerliga biståndsbudgeten. Då krävs det en
              handelspolitik som tar sin utgångspunkt i rättvisa och fattigdomsbekämpning,
              inte i multinationella företags intressen. Då krävs det att Världsbanken
              och IMF upphör att tvinga länder i syd att privatisera sina vattentillgångar
              och skära ned i sin välfärd. Här kan och måste Sverige spela en
              avgörande roll som medlem i IMF och Världsbanken. Jag har inga
              förhoppningar om att så sker.
            </seg>
            <seg n="df7bbd64">
              Vi har tidigare här hört Carl Bildt tala om en enig allians.
              Det skulle vara oerhört intressant att få höra hur det är med
              enigheten och om Carl Bildt ställer sig bakom de uttalanden som
              nyligen har gjorts av Fredrik Malm, riksdagsledamot för Folkpartiet
              som utgör underlag för den nuvarande regeringen, och där han sade:
              Jag säger inte USA ut ur Irak, jag säger USA in i Iran. Det skulle
              vara väldigt bra att veta som det råder enighet inom alliansen
              också i den frågan.
            </seg>
            <seg n="fbe58a5f">
              Det har hörts mycket i dag om frihet, fred och försoning. Det
              är lite av modeorden i den här debatten. Men går vi in på regeringens
              utrikespolitiska deklaration och in på sakpolitiken ser vi en
              politik som går i helt annan riktning. Frågan är: Hur många, om
              nu någon, kommer att få höra en svensk röst för fred, frihet och
              försoning när den här utrikespolitiken genomförs?
            </seg>
          </u>
          <note type="speaker" n="6fce5147">
            Anf. 9 BODIL CEBALLOS (mp):
          </note>
          <u who="Q4942281" xml:id="i-bf7ac0bb2038dbae-1" n="b4a5b5c4">
            <seg n="5267a8a2">
              Herr talman! Jag vill börja med att påpeka för utrikesministern
              att gasledningen passerar svensk ekonomisk zon och därför behöver
              diskuteras också i Sveriges riksdag. Jag konstaterar att utrikesministern
              säger varken bu eller bä i frågan om vi anser att gasledningen
              är bra eller inte för Sverige.
            </seg>
            <seg n="51fd9b27">
              Herr talman! För Miljöpartiet är solidariteten med världens alla
              människor en av tre grundpelare i vår politik. Det hölls i dagarna
              en konferens om barnsoldater och deras rätt att slippa delta i
              krig. Under 2006 rekryterades omkring 250 000 barn och ungdomar
              till väpnade grupper runtom i världen Afghanistan, Burundi, Tchad,
              Colombia, Demokratiska republiken Kongo, Elfenbenskusten, Myanmar,
              Nepal, Filippinerna, Somalia, Sudan, Uganda med flera.
            </seg>
            <seg n="ae790696">
              Sverige får aldrig acceptera att barns rättigheter kränks, oavsett
              vilket land de kommer ifrån. Vi får aldrig acceptera att avvisningar
              sker av barn som söker skydd i vårt land om de löper risk att
              återvända till ett område där våld och krig förekommer, till exempel
              Västbanken. Ändå gör vi det i Sverige i dag.
            </seg>
            <seg n="afeff9f5">
              Vi får aldrig heller acceptera världens tystnad och FN:s handlingsförlamning
              inför de 200 000 som dödats, de ca 100 000 barn och kvinnor som
              systematiskt våldtas och de flera hundratusen som tvingats fly
              i Darfur. Det finns omkring två miljoner internflyktingar i Darfur
              i dag. Vi får inte acceptera det vare sig i Darfur eller någon
              annanstans i världen.
            </seg>
            <seg n="e5c8c5b9">
              Men allt som händer är ändå inte nattsvart. Under de senaste
              årtiondena har det hänt en del som är positivt. Millenniemålen
              har trots sina brister satt fokus på prioriterade områden. Nu
              när det är dags för halvtidsöversynen kan vi se att barnadödligheten
              har halverats i utvecklingsländerna sedan 70-talet, läskunnigheten
              har stigit med tio procent sedan 1990, och under samma 15-årsperiod
              har 130 miljoner människor lyfts ur fattigdom världen över, främst
              i Östasien där två tredjedelar av dem som levde på mindre än en
              amerikansk dollar om dagen 1990 nu har tagit sig ur denna situation.
              Det ser också ut som att vi kommer att nå målet att halvera andelen
              människor utan tillgång till rent vatten till 2015. Det slår också
              igenom på barnadödlighet, mödradödlighet, skolgång och de flesta
              övriga målen.
            </seg>
            <seg n="1d949c84">
              Även om siffrorna går åt rätt håll de räknas ju i procent, vilket
              gör att man inte riktigt kan sätta tilltro till dem är andelen
              extremt fattiga fortfarande för stor. Miljöpartiets mål är nollsvält,
              och det vill säga mycket mer än en halvering av svälten.
            </seg>
            <seg n="5ed23d0a">
              Biståndet i världen ligger nu på en historiskt hög nivå på 100
              miljarder amerikanska dollar om året, men till stor del beror
              ökningen på att det har varit naturkatastrofer, till exempel tsunamin.
              Effekterna av tsunamin blev så oerhört mycket värre därför att
              de skyddande mangroveträsken hade fått ge plats åt räkodlingar
              och turistparadis. Det är ännu ett verk av de smarta människorna.
            </seg>
            <seg n="3b40e14e">
              Skuldavskrivningarna är en annan del av ökningen. Miljöpartiet
              anser att skuldavskrivningar inte alls bör ingå i några länders
              biståndsramar.
            </seg>
            <seg n="7676ae97">
              Tillväxten är god i Afrika, sade vi tidigare. Men med fattigdomsbekämpningen
              är det illa. De globala inkomsterna stiger samtidigt som inkomstklyftorna
              mellan fattiga och rika ökar. I till exempel Afrika söder om Sahara
              bidrar ojämlikheterna direkt till att regionen ser ut att ha fastnat
              på runt 45 procents extrem fattigdom, trots tillväxt. Främst handlar
              det om kvinnor, barn och den fattigaste delen av befolkningen.
            </seg>
            <seg n="a199cb4f">
              Det är viktigt att vårt bistånd bidrar till att skapa förutsättningar
              för mottagarna att själva bygga upp ett inhemskt och rättvist
              fördelat välstånd. Med det bistånd som vi ger får det inte vara
              så att det bara ska gå till länder med fungerande demokrati enligt
              en europeisk modell. Ett viktigt bistånd är också det som inte
              passerar staternas fickor utan går via frivilligorganisationer,
              direkt från kommun till kommun, person till person. Både pengar
              och direkt kunskapsöverföring är viktiga delar.
            </seg>
            <seg n="eefaf399">
              Det som oroar mig när det gäller den nya regeringens inriktning
              på biståndet är om tanken är att dra ned på det bistånd som går
              via frivilligorganisationer. Flera organisationer som jag pratat
              med är lika ovetande som jag om hur det kommer att se ut framöver,
              om de kommer att kunna fortsätta arbeta direkt mot civilbefolkningen
              i de länder där de nu är verksamma. Vi får inte glömma de länder
              som tidigare fått stöd och som fortfarande är i behov av det,
              i till exempel Asien och Latinamerika. I takt med att vi drar
              bort vårt bistånd måste de söka hjälp någon annanstans, av länder
              som kanske inte alls ställer några krav på respekt för mänskliga
              rättigheter, jämställdhet och demokrati.
            </seg>
            <seg n="09eb223a">
              En stor del ska gå via Swedfund, som arbetar med att bygga upp
              företag etcetera i utvecklingsländerna. Min fråga till regeringen
              blir då om den nya inriktningen beror på en önskan att hjälpa
              svenska företag att hitta marknader, om det handlar om att bygga
              upp inhemska företag i länderna eller om det handlar om bådeoch.
            </seg>
            <seg n="945a50e4">
              Herr talman! Det behövs också hjälp för att förebygga konflikter
              i länder som under många år lidit av interna stridigheter. Afrikanska
              unionen är den viktigaste aktören för att både skapa fred och
              bevara den i Afrika, men pengar saknas. Jag menar att eventuella
              insatser i Afrika i huvudsak bör kanaliseras den vägen och att
              vi kan bistå på olika sätt.
            </seg>
            <seg n="db21e397">
              Bistånd och fredsarbete hör ibland samman men får inte sammanblandas.
              Därför motsätter vi oss starkt om eventuella biståndsmedel skulle
              överföras till olika former av insatser.
            </seg>
          </u>
          <note type="speaker" n="0eee199e">
            Anf. 10 KERSTIN LUNDGREN (c):
          </note>
          <u who="Q4964100" xml:id="i-f636747b9335f977-0" n="5ba060de">
            <seg n="7bb724ff">
              Herr talman! Svenska folket sade sitt förra hösten. Sverige fick
              en ny alliansregering, en ny regering men inte en ny säkerhetspolitik.
              Grunden ligger fast.
            </seg>
            <seg n="aeee1d5d">
              Som framgått av utrikesminister Carl Bildts tidigare inlägg har
              Sverige i dag en regering med en tydlig utrikespolitisk agenda.
              Sverige ska medverka till fred, frihet och försoning. Vi är fullt
              ut beredda att samordnat ta detta ansvar. Vi vill göra det som
              en aktiv aktör inom ramen för EU och inom ramen för FN inom ramen
              för EU då vi vill se EU som en tydligare kraft för fred och hållbar
              utveckling i världen, inom FN för att hävda en internationell
              rättsordning.
            </seg>
            <seg n="18434653">
              Vi räds inte samarbete. Tvärtom är det en förutsättning för att
              nå resultat. Inte heller räds vi dialog, för utan dialog stängs
              fönstren till utveckling, fred och frihet. Vårt uppdrag innebär
              inte vare sig tystnad eller att vi sätter oss på höga hästar.
              Vi ska aldrig tveka att tala om övergrepp mot mänskliga rättigheter,
              om värdet av stärkt yttrande- och tryckfrihet, om vikten av en
              lagbunden rättsordning för att lösa konflikter och motverka terrorism,
              om öppenhet och fri konkurrens, om demokrati. Men vi ska samtala,
              inte predika från ovan. Vi ska anstränga oss för att visa verklig
              respekt för olikheter och söka bygga hållbar tilltro.
            </seg>
            <seg n="d242738c">
              Kärnvapenspridningen oroar och ser ut att få nya dimensioner.
              Man kan känna en vindfläkt från historien, från gamla mönster,
              från terrorbalans. Världssamfundet har inte lyckats hålla icke-spridningsavtalet
              i hävd. Det har urholkats i stället för att stärkas. Det är ett
              rejält misslyckande, och desto viktigare är det nu att verkligen
              söka reparera den skada som skett. Låt oss aktivt verka för ett
              förnyat avtal. Risken är annars uppenbar att vi står inför en
              helt ny typ av terrorbalans med eskalerande upprustning.
            </seg>
            <seg n="dfb1416b">
              Den europeiska unionen har under de 50 år som har gått klarat
              den primära uppgiften att bygga fred mellan gamla antagonister
              på vår kontinent. Men tillsammans har vi också utvecklat EU till
              en brobyggare för att först öppna och nu förena hela Europa, det
              som järnridån en gång delade.
            </seg>
            <seg n="d69404bf">
              I dag väntar en ny stor uppgift, att utifrån våra vunna lärdomar
              riva andra mentala murar, att verka för utveckling, mänskliga
              rättigheter och demokrati inte bara i vår närmiljö utan faktiskt
              också globalt.
            </seg>
            <seg n="8f0b5d13">
              EU måste få en tydligare och starkare utrikes- och säkerhetspolitisk
              röst, inte för att bli ett eko eller för att befästa en gammal
              världsordning, utan för att det finns plats för en stark konstruktiv
              partner inom ramen för FN som faktiskt också kan ta ett självständigt
              ansvar.
            </seg>
            <seg n="b3198339">
              Utrikesministern redogjorde för regeringens och därmed Sveriges
              hållning i en lång rad aktuella frågor. Låt mig, herr talman,
              bara understryka vikten av att vi agerar där vi kan göra hållbara
              åtaganden. Det må gälla Afghanistan, Mellanöstern eller Afrikas
              horn. Det må gälla i vårt grannskap.
            </seg>
            <seg n="ea84bc54">
              Det som hände i Rwanda får inte hända igen. Men då måste vi alla
              göra mer för att förhindra att krisen i Darfur ytterligare förvärras.
            </seg>
            <seg n="5d0b81e9">
              Sverige ska självfallet stödja FN:s sändebud men också aktivt
              söka alternativa och verksamma lösningar, inte för vårt eget välbefinnandes
              skull utan för att det pågår ett folkmord mitt framför våra ögon.
              Här utsätts också FN:s big five för ett nytt och avgörande prov.
            </seg>
            <seg n="659f223f">
              Herr talman! Vi har ett ansvar för framtida generationer att
              vårda vår unika blå planet, vårt gemensamma hem i universum.
            </seg>
            <seg n="7a9aacf2">
              FN:s internationella klimatpanel har nyligen presenterat sin
              rapport, och deras budskap är entydigt: Vi måste kraftigt reducera
              utsläppen av växthusgaser.
            </seg>
            <seg n="79a122f1">
              Sveriges regering har slagit fast det nationella målet att minska
              utsläppen med 30 procent till 2020. Sverige måste under de närmaste
              åren satsa tydligt och strategiskt för att medverka till att Kyotoavtalet
              kan följas av ett nytt globalt avtal som både höjer ambitionsnivån
              och samlar världens länder. I grunden handlar det om vår framtida
              säkerhet.
            </seg>
            <seg n="cb314423">
              Det krävs hållbar handel, hållbar utveckling och hållbara tekniker
              för att nå millenniemålen. Klimatfrågorna måste mycket tydligare
              än hittills bli en integrerad del av vår gemensamma utrikes-,
              utvecklings-, handels- och säkerhetspolitik. Det handlar om vårt
              ansvar för kommande generationer, om en gemensam insikt om att
              vi faktiskt har ont om jordklot.
            </seg>
            <seg n="1187dbb5">
              Herr talman! Sverige är förvisso ett litet land, men vi har klara
              möjligheter att bli en viktig röst för fred, frihet och försoning.
            </seg>
          </u>
          <note type="speaker" n="83f76904">
            Anf. 11 BIRGITTA OHLSSON (fp):
          </note>
          <u who="Q429001" xml:id="i-2c22b614ff732948-0" n="47e49abc">
            <seg n="d9f8b26c">
              Herr talman! Vreden över enskilda människors ofrihet är drivkraften
              i liberal politik. Och nog kan jag personligen och mitt parti
              känna oss vredgade över tillståndet i dagens värld på fält efter
              fält.
            </seg>
            <seg n="420f698a">
              Jag känner vrede över att de kvinnor som har blivit utsatta för
              massvåldtäkter och de svältande barn som jag träffade i folkmordets
              Darfur för tre år sedan fortfarande lever i samma vidriga misär.
              Det är ett folkmord där uppemot 300 000 människor har dödats och
              som har drivit 2,5 miljoner på flykt medan omvärlden passivt har
              tittat på.
            </seg>
            <seg n="b2b7a891">
              En diktatorliknande president, Oman al-Bashir, har tillsammans
              med barbariska gerillagrupper tillåtits att fortsätta massakrer
              och flygbombningar där Darfur har blivit den utdragna dödens Rwanda.
              Ska det behöva bli en miljon offer innan omvärlden tar Darfur
              på allvar?
            </seg>
            <seg n="34015cd4">
              Jag känner vrede över hur Kubas förbjudna politiska opposition,
              som jag träffade i december, hela tiden terroriseras av Castros
              regim, hur Julia Cecilia Delgado González, som leder ett av de
              liberala partierna, lever i ett litet slumområde och jämt och
              ständigt trakasseras.
            </seg>
            <seg n="78d0b47c">
              Jag känner vrede över hur min vän Dr Chee Soon Juan, som är partiledare
              för Singapore Democratic Party, åter har slängts i fängelse för
              sin kamp för demokrati.
            </seg>
            <seg n="01ddd72c">
              Jag känner vrede över hur frihetskämpar som svenskeritreanen
              Dawit Isaak fängslas, att oppositionen i Etiopien skjuts på öppen
              gata, att iranska studentaktivister pryglas till döds i det teheranska
              Evinfängelset, att homosexuella inte får demonstrera fritt i Riga
              och att kvinnor förvägras rätten till sin egen kropp.
            </seg>
            <seg n="032d863e">
              Jag känner också vrede över hur många länder som hellre vänslas
              med Diktatur-Kina än med demokratin Taiwan alltid fördömer demokratin
              Israel men totalt ignorerar att en halv miljard människor lever
              i ofria diktaturstater i Mellanöstern där man har en medeltida
              kvinnosyn och fortfarande har kvar spöstraff och halshuggning
              med svärd.
            </seg>
            <seg n="a34b6e5f">
              John F. Kennedy sade en gång: Demokrati är den mest högtstående
              regeringsformen, ty den är baserad på respekt för människan som
              en förnuftig varelse. Men enligt en undersökning från tankesmedjan
              Freedom Houses från 2006 lever 53 procent av världsbefolkningen
              fortfarande i grymma diktaturstater. Samtidigt ser vi demokratiska
              ljusglimtar som i norra Irak, södra Kurdistan, Somaliland och
              Liberia, som valde Afrikas första kvinnliga president, Ellen Sirleaf-Johnson.
            </seg>
            <seg n="ee645e71">
              Det går inte att stå neutral mellan demokrati och diktatur, mellan
              frihet och förtryck och mellan rättsstat och terror. Svensk utrikespolitik
              bör vara glasklar värderingsmässigt, modig i handling och aktivistisk
              på fältet.
            </seg>
            <seg n="09c88016">
              Jag är mycket glad över att som liberal och som Folkpartiets
              utrikestalesman företrädas av en regering som brinner för Europatanken,
              som tar globaliseringens utmaningar och möjligheter på allvar
              och som aldrig viker en tum i att försvara frihandelns förtjänster
              för att både utrota världsfattigdom och föra människor närmare
              varandra.
            </seg>
            <seg n="4f47d103">
              Men bra kan bli bättre, och principerna om demokrati och mänskliga
              rättigheter måste bli tydligare framför allt på tre fält.
            </seg>
            <seg n="85cd0ec9">
              Det första fältet handlar om biståndet. När regeringen klokt
              valt att minska antalet mottagarländer bilateralt bör vi diskvalificera
              diktaturer och premiera demokratier. Biståndet till odemokratiska
              regimer som vägrar att genomföra politiska reformer bör fasas
              ut. Ledarna i kommunistiska enpartistater som Vietnam och Laos
              ska inte få en enda svensk biståndskrona. Pengarna kan användas
              bättre.
            </seg>
            <seg n="1f26f94d">
              När bistånd ska bedrivas i diktaturstater ska det kanaliseras
              via enskilda organisationer, FN eller EU. Självklart ska vi fortsätta
              att ge humanitärt bistånd också till människor i diktaturstater,
              men vi måste ha tydligare principer.
            </seg>
            <seg n="5c06bd62">
              Vi föreslår från Folkpartiet att man ska inrätta en demokratienhet
              på Utrikesdepartementet för att stötta frihetskämpar världen över
              och också en Greater Middle East -strategi med demokratifokus.
            </seg>
            <seg n="43e80d8c">
              Det andra fältet handlar om en reformerad folkrätt. För folkmordens
              offer i dag är FN-resolutioner ofta bara tomma diplomatiska ord
              för fortsatt död och lidande. Skyldigheten att skydda måste tas
              på större allvar och utvecklas för att värna mänskliga rättigheter.
            </seg>
            <seg n="9373b19b">
              Den internationella moralen ligger ofta före den internationella
              rätten. Stela principer är inte skäl nog för att statssamfundet
              passivt ska titta på. Vi anser att omvärlden i en akut nödvärnssituation,
              när FN-systemet är paralyserat och folkmord pågår, faktiskt ska
              öppna för att kunna intervenera militärt för att förhindra ett
              folkmord.
            </seg>
            <seg n="38699ae3">
              Det tredje fältet handlar om vapenexport. I den mån som Sverige
              ska bidra till att rusta världen ska vi vara demokratins vapensmedja.
              Jag tycker att det är dags för alliansregeringen att bryta med
              den linje som företräddes av den tidigare socialdemokratiska regeringen
              och inte inleda fler militära samarbeten med auktoritära regimer.
            </seg>
            <seg n="bfc2c478">
              Herr talman! Avslutningsvis: Friheten, demokratin och de mänskliga
              rättigheterna måste ibland försvaras med vapen, men att med vapen
              stödja ofrihetens regimer är både omoraliskt och olämpligt.
            </seg>
          </u>
          <note type="speaker" n="b31bcaf5">
            Anf. 12 ALF SVENSSON (kd):
          </note>
          <u who="Q944795" xml:id="i-416c48256887b878-0" n="3e35964f">
            <seg n="a60bab3e">
              Herr talman! Låt mig tacka för alla intressanta och kloka analyser
              som har gjorts här i dag av tidigare talare. Det är inte alldeles
              lätt att vara den sista talaren i den inledande debatten och hitta
              något land eller någon fläck som inte redan har avhandlats. Det
              är en mängd bilder som exponeras. Och jag är säker på att vi alla
              har bilder i huvudet från förfärliga konflikter, krig, mördande
              och förnedring av människors fri- och rättigheter.
            </seg>
            <seg n="bfef7828">
              När jag satt och tänkte på det kom till mig en dikt som jag i
              min något tidigare ungdom var mycket förtjust i och som är skriven
              av den norske skalden Sigbjørn Obstfelder, nämligen dikten Jeg
              ser :
            </seg>
            <seg n="fbae4691">
              Det kan man verkligen hålla med om.
            </seg>
            <seg n="636b7493">
              Det har exponerats en mångfald bilder här, men nu handlar det
              om att också försöka göra något åt detta.
            </seg>
            <seg n="43c6b2ae">
              Herr talman! Kanske är det personligt, eller rent av egocentriskt,
              om jag säger att jag är oerhört stolt och glad över att ha två
              barnbarn, Elise två år och Vilhelm ett år. Naturligtvis önskar
              jag att de ska få en materiell välfärd under sin levnad. Det önskar
              jag också för alla andra barn och barnbarn.
            </seg>
            <seg n="a2bd2287">
              Jag tror inte att det går att isolera något slags nationell trygghet
              åt de här barnen eller åt andra barn. Jag är alltså övertygad
              om att det i den globaliserade värld i vilken vi lever krävs att
              vi inriktar oss på gemensamma tag i Europa. Det är därför jag
              ser EU som så självklart och, vill jag understryka, nödvändigt.
              Jorden är människornas enda hem där det ständigt stryks under
              att mänskliga fri- och rättigheter för alla ska existera men där
              vi vet att så inte alls är fallet.
            </seg>
            <seg n="cd5caafa">
              Herr talman! Om inte Europa, som historiskt ställt till med så
              mycket elände världen över och självt har en blodig och krigisk
              historia men som nu har hittat en fredlig samlevnad, kan enas
              om en gemensam konstitution finns det bara ett ord för det: ynkedom.
              Det måste vi naturligtvis göra, men inte enbart för vår egen skull
              utan just för att vara den dynamo och den kraft, den intensiva
              kraftkälla, som kan göra någonting åt alla de problem som vi radat
              upp här och som har radats upp låt oss vara ärliga och säga det!
              i deklaration efter deklaration efter deklaration.
            </seg>
            <seg n="c88b36e2">
              Kanske skulle det rent av vara rimligt om vi i våra utrikespolitiska
              resonemang mer än som hänt i det fallet visade att gårdagen är
              förbi, att det kalla krigets struktur har upphört. Kanske jag
              tror det måste brobyggandet, ömsesidigheten och viljan till lyhördhet
              och förståelse till dels också ha andra bottnar än de som gällde
              under så många decennier på 1900-talet.
            </seg>
            <seg n="ab59a82a">
              Jag står inte här och pläderar för ett svenskt medlemskap i Nato.
              Men det är verklighetsförfalskning om vi fortsätter att tala om
              Nato och samtidigt förhåller oss till Nato nästan som om det handlar
              om att förvalta en tradition.
            </seg>
            <seg n="93821415">
              Jag är helt övertygad om att framtiden fordrar en vida större
              insikt hos oss alla, också utrikespolitiskt, om vad religion och
              kultur har skapat av identiteter världen över.
            </seg>
            <seg n="492ded68">
              Den som tror att det enbart är handelsavtal och bestämmelser
              om en rad direktiv som samlar Europa och gör Europa till en global
              kraftkälla är, tror jag, alldeles för enbent när hon eller han,
              eller vi, ska möta framtiden.
            </seg>
            <seg n="21573b24">
              Herr talman! Jag önskar verkligen att vi kan ha en utrikespolitisk
              debatt, en deklaration, där vi kan dokumentera inte bara en mängd
              bilder utan också faktiska resultat. Det är inte så att jag tror
              att vi någon gång får fredsriket på jorden, men det gäller att
              strävandena blir att inte enbart analysera och kartlägga utan
              också verkligen kunna visa en utrikespolitisk effekt.
            </seg>
            <seg n="571124ba">
              Herr talman! I det arbetet önskar jag det gäller Carl Bildt,
              som är en utomordentlig utrikesminister med gedigna kunskaper,
              liksom hela utrikesförvaltningen, oppositionen och oss i vårt
              lilla land där vi ofta försöker hitta motsatsförhållanden att
              vi ändå kommer till insikt om att det är gemensamt och i synnerhet
              via Europa som vi kan skapa en bättre värld för barn och barnbarn,
              ja, för oss alla.
            </seg>
          </u>
          <note type="speaker" n="5a33b5c6">
            Anf. 13 Utrikesminister CARL BILDT (m):
          </note>
          <u who="Q52922" xml:id="i-dc5d8208d2c2caaf-2" n="881b3165">
            <seg n="58e08f7f">
              Herr talman! Jag har två minuter till förfogande, så det blir
              med nödvändighet något rapsodiskt.
            </seg>
            <seg n="9d8f50fe">
              Låt mig börja med att till fullo instämma i allt som Alf Svensson
              sade, med undantag av det han sade om mig; där förklarar jag mig
              jävig. När det gäller hans engagemang och hans åsikter delar jag
              till fullo det som sades.
            </seg>
            <seg n="60af3500">
              Jag ska inte delta i det som Hans Linde kallade för SM i ryggdunkning.
              Men jag vill påminna Urban Ahlin om en sak, och det är att han
              i denna debatt icke företräder sig själv utan sitt parti.
            </seg>
            <seg n="d2fff982">
              Vad jag talade om var inte Urban Ahlins personliga förflutna
              utan det socialdemokratiska partiets politiska historia när det
              gäller frihet och demokrati på andra sidan muren. Jag tror att
              Urban vet att det är en punkt som bör undvikas i debatten. Därför
              valde han att tala om sig själv och inte om sitt parti. Men det
              är sitt parti han företräder. Historien är som den är.
            </seg>
            <seg n="54cd7d03">
              Urban Ahlin svarade inte på min fråga om Irak: Kräver socialdemokratin
              att Sverige ska kräva ett omedelbart tillbakadragande av alla
              utländska trupper?
            </seg>
            <seg n="8663ab6e">
              Han talade om Afghanistan. Där håller jag gärna med. Där står
              vi inför mycket svåra utmaningar. Vi har diskuterat dem på ett
              antal olika möten inom EU. Jag har varit på ett utrikesministermöte
              med Nato där vi också hade ingående diskussioner om detta. Vi
              kommer med en proposition till riksdagen. Jag ser gärna ta detta
              som en uppmaning! någon eller några interpellationer så att vi
              kan samla oss till en diskussion i denna kammare om detta. Vi
              har haft en under denna mandatperiod, men frågan är av en sådan
              dignitet att jag tror att den kräver flera.
            </seg>
            <seg n="2b45a844">
              Hans Linde, helt kort om Mellanöstern: Det är viktigt att välkomna
              det som inträffade i Mecka. Det var väldigt viktigt. Jag har varmt
              välkomnat de saudiska ansträngningarna. Vi är ännu inte framme
              vid en samlingsregering. Vi måste se på personer, och vi måste
              se på program. Men det är klart att det är min önskan att Saudiarabien
              lyckas föra denna process så långt att vi fullt ut kan återuppta
              samarbetet med en palestinsk regering och fullt ut föra fredsprocessen
              vidare. Det är väldigt viktigt, och det arbetar vi för med all
              kraft.
            </seg>
            <seg n="eabfe7d3">
              Med detta ber jag övriga talare om ursäkt för att min tid åtminstone
              i detta avseende är ute.
            </seg>
          </u>
          <note type="speaker" n="8a2d9fa8">
            Anf. 14 URBAN AHLIN (s):
          </note>
          <u who="Q3369220" xml:id="i-80efc76a5e07c69e-1" n="07f2c58e">
            <seg n="a746bcca">
              Herr talman! Det återstår, som sagt, bara två minuter. Jag vill
              därför bara upprepa att vi har lagt fram en alternativ deklaration.
              Den går det att hitta på det socialdemokratiska partiets hemsida.
              Jag uppmanar alla att läsa den.
            </seg>
            <seg n="90dce7ce">
              Mina kolleger i utskottet kommer senare att redovisa andra områden
              som jag under min korta talartid inte har hunnit säga någonting
              om i den här debatten.
            </seg>
            <seg n="2b8b1370">
              Jag hade väldigt gärna talat om turkiskt medlemskap i EU. Jag
              hade gärna talat om det som det skrivs väldigt fåordigt om i den
              utrikespolitiska deklarationen, nämligen icke-spridningsavtalet.
            </seg>
            <seg n="80ec0a13">
              Jag skulle också gärna vilja höra vad regeringen tycker om Sveriges
              agerande i Nuclear Suppliers Group när det gäller Indien och den
              amerikanska dealen om kärnkraft. Energifrågorna saknas helt i
              den utrikespolitiska deklarationen.
            </seg>
            <seg n="646c2b10">
              Jag skulle gärna ha talat om gasledningen, och jag skulle gärna
              ha talat betydligt mer om Israel och Palestina. Och jag vill fortfarande
              ha ett svar på vad det är som står på s. 10 i den utrikespolitiska
              deklarationen. Jag förstår faktiskt inte den texten. Jag hade
              även gärna sagt något om Indien som inte alls nämns i den utrikespolitiska
              deklarationen och hade gärna haft en betydligt djupare diskussion
              om det konstitutionella fördraget och om vad det egentligen betyder
              att tillhöra kärnan i den europeiska unionen.
            </seg>
            <seg n="e6b14f65">
              Sedan skulle jag vilja ge ett svar till Carl Bildt beträffande
              det allra sista han sade. Nej, det är klart att det inte är min
              personliga historia som jag ska diskutera här, utan det är den
              socialdemokratiska historien det gäller. Den är jag stolt över.
            </seg>
            <seg n="5b0437c0">
              Jag gick med i ett politiskt parti där vi kämpade hårt för demokrati
              och mänskliga rättigheter i världen. Vi slogs mot apartheid i
              Sydafrika, mot moderata krafter. Vi kämpade för demokrati i Latinamerika
              och Sydamerika. Moderata politiker var inte direkt med på barrikaderna,
              om man säger så, på den tiden.
            </seg>
            <seg n="dff71ef7">
              Olof Palmes uttalande om diktaturens kreatur säger väl allt om
              hur han såg på relationerna på andra sidan järnridån. Dessutom
              har vi hans arbete för att hjälpa människor också på det rent
              personliga planet för att komma ur detta.
            </seg>
            <seg n="43439eb7">
              Slutligen gäller det Irak. Nej, vi säger inte att det ska vara
              ett omedelbart tillbakadragande från Irak. Det vore fullständigt
              oansvarigt. Vad som är lösningen där är naturligtvis betydligt
              mer komplext än så. Läs vår utrikespolitiska deklaration!
            </seg>
          </u>
          <note type="speaker" n="54680fde">
            Anf. 15 HANS LINDE (v):
          </note>
          <u who="Q1581082" xml:id="i-9d6b1b29a847e87b-2" n="85d246ee">
            <seg n="63c4a733">
              Fru talman! Alf Svensson talade tidigare om att det inte finns
              så många vita fläckar kvar att diskutera i debatten. Det säger
              väl en del om hans världsbild. Ytterst få, förutom jag, har i
              den här debatten lyft fram de diktaturer där mänskliga rättigheter
              kränks i länder som är allierade med USA.
            </seg>
            <seg n="6acf60cd">
              Ingen har lyft fram frågan om Colombia som toppar statistiken
              i Latinamerika när det gäller mord på journalister och mord på
              fackföreningsmedlemmar. Ingen har kritiserat Etiopiens regim som
              förföljer oppositionella. Ingen har pratat om Saudiarabien och
              Egypten. Ingen har sagt någonting om det förtryck vi ser i dagens
              Afghanistan efter det att talibanerna har störtats.
            </seg>
            <seg n="8ee892d9">
              Visst finns det vita fläckar i den borgerliga utrikespolitiken.
              Det är väl just det som är problemet.
            </seg>
            <seg n="8be7a5a2">
              Med Vänsterpartiets utgångspunkt förstår jag att vi kommer att
              vara tämligen ensamma här i kammaren under de kommande fyra åren.
              Andra politiska partier må vara i opposition mot en regering.
              Vänsterpartiet är i opposition mot en politik.
            </seg>
            <seg n="dfb4a4e0">
              Det har jag inga större problem med. När vi i kammaren kritiserar
              den rådande världsordningen och säger att en annan värld är möjlig
              gör vi det som en del av en mycket större rörelse, en global rörelse
              för rättvisa, en rörelse som står bakom de historiskt stora demonstrationerna
              mot USA:s krig i Irak. Det är den rörelse som i somras protesterade
              mot Israels anfallskrig mot Libanon. Det är den rörelse som utgjorde
              ryggraden i den vinnande sidan i folkomröstningen om EMU.
            </seg>
            <seg n="22b91364">
              Medan vi i dag står tämligen ensamma i kammaren, vet jag att
              vi har ett starkt stöd ute på gator och torg. Kan Carl Bildt eller
              Urban Ahlin säga detsamma? När såg vi senast stora folkliga protester
              till stöd för er utrikespolitik?
            </seg>
          </u>
          <note type="speaker" n="c0414247">
            Anf. 16 BODIL CEBALLOS (mp):
          </note>
          <u who="Q4942281" xml:id="i-bf7ac0bb2038dbae-2" n="b4a5b5c4">
            <seg n="575b2e64">
              Fru talman! Jag vill börja med att rikta mig till Hans Linde
              och säga att ni inte står ensamma i den här frågan. Jag hade också
              i detta sista inlägg tänkt tala om alla de journalister som har
              dödats i världen.
            </seg>
            <seg n="f5e085dd">
              Under 2006 dödades minst 81 journalister i ett 20-tal länder.
            </seg>
            <seg n="57918ef1">
              I regeringens deklaration har man talat om att man kommer att
              arbeta mycket med de mänskliga rättigheterna. Jag vill spinna
              vidare på Hans Lindes tråd. Hur kommer regeringen att agera i
              de fall där länder kränker de mänskliga rättigheterna? Går de
              mänskliga rättigheterna först, eller går goda relationer till
              dessa länder först?
            </seg>
            <seg n="5a410ad0">
              Eftersom det är så lite talartid kvar vill jag säga något om
              er deklaration. Det är många ord, men inte så mycket konkret vad
              ni vill göra. Är alliansfriheten på väg bort? Om neutralitet talar
              ni i imperfekt. Hur ser regeringen på förhållandet ekonomiekologi?
              Ni menar att det genom att man förvaltar den ekonomiska utvecklingen
              rätt är möjligt att ge bättre förutsättningar att möta kraven
              på en hållbar livsmiljö.
            </seg>
            <seg n="c45282e4">
              Vad händer med livsmiljön om förvaltningen av ekonomin inte är
              bra? Har livsmiljön ett värde bara om ekonomin är god?
            </seg>
            <seg n="dbd1700e">
              Jag menar att man måste vända på resonemanget. Utan en hållbar
              livsmiljö har man snart ingen ekonomi att förvalta.
            </seg>
            <seg n="8ecdb683">
              Hur vill regeringen arbeta med det förebyggande fredsarbetet?
              I utrikesministerns inlägg talas det inte om det förebyggande
              fredsarbetet eller smarta sanktioner, medling och civila insatser.
              Hur ska regeringen arbeta för nedrustning i världen? Hur ska regeringen
              verka för att Sveriges politik för global utveckling verkligen
              blir en samstämmig politik där alla politikområden strävar åt
              samma håll? Hur vill regeringen konkret hantera svälten i världen?
              Hur vill regeringen stärka FN? Hur vill regeringen reformera arbetet
              i IMF och Världsbanken? Hur ska vi se till att den frihandel ni
              förespråkar också är en rättvis handel?
            </seg>
          </u>
          <note type="speaker" n="e681adfb">
            Anf. 17 KERSTIN LUNDGREN (c):
          </note>
          <u who="Q4964100" xml:id="i-f636747b9335f977-1" n="5ba060de">
            <seg n="07ba4b35">
              Fru talman! Jag hade tänkt ägna mitt sista inlägg åt att tala
              om kvinnor och barn de som bär dubbla bördor i de många konflikter
              som vi ser världen runt.
            </seg>
            <seg n="07bbcdc8">
              Efter att ha lyssnat till debatten måste jag fånga drömmen om
              demokrati. Det är drömmen om en bättre värld, en hållbar värld,
              som delas av så många världen över. Det är en dröm om en värld
              med öppenhet och frihet, en värld där frihandel bygger välstånd
              på ett mer hållbart sätt, en värld, en dröm, som hotas av diktaturer
              och som hotas av kommunism, en värld som hotats genom årtionden.
            </seg>
            <seg n="67e14620">
              Visst var det spännande att lyssna till Vänsterns företrädare
              som försöker göra sig till tolk för drömmen om demokrati. Han
              talar om USA, det land som mer än andra har framstått som drömmarnas
              land för så många människor. Han sade inte ett ord i sitt drömtal
              om kommunismens fasor, inte ett ord om diktaturer, inte ett ord
              om Kuba, inte ett ord om Kina, inte ett ord om de forna kommuniststaterna.
            </seg>
            <seg n="ad8eba85">
              Det var en talande tystnad. Vi får inte låta den tystnaden leva
              vidare. Då riskerar vi att få se det igen. Vi riskerar att människor
              ånyo trampas under kommunismens stövlar.
            </seg>
            <seg n="13d676d0">
              Jag förväntar mig, fru talman, att vi kan vara tydliga från den
              här kammaren i att kritisera, lyfta fram och tala om slocknade
              drömmar under kommunismens ok.
            </seg>
          </u>
          <note type="speaker" n="1d3e24b1">
            Anf. 18 BIRGITTA OHLSSON (fp):
          </note>
          <u who="Q429001" xml:id="i-2c22b614ff732948-1" n="47e49abc">
            <seg n="4c28df55">
              Fru talman! Det har under den här debatten diskuterats om det
              finns några större skillnader i svensk utrikespolitik mellan de
              politiska blocken mellan alliansen och socialdemokratin med partner.
              En del vill hävda att det inte finns det.
            </seg>
            <seg n="55beaffc">
              Jag tycker ändå att den här debatten på fält efter fält har kunnat
              visa på skillnader.
            </seg>
            <seg n="976dc936">
              Vi måste slå fast att demokratin är det enda styrelsesätt som
              är värdigt fria medborgare. Fattiga människor i u-länder vill
              inte ha smulorna av rättigheter från våra bord. De vill ha hela
              menyn av rättigheter. Där måste vi vara glasklara i våra principer,
              oavsett om det gäller bistånd, säkerhetspolitik eller vapenexport.
            </seg>
            <seg n="4d5f66e5">
              Jag känner mig frestad att, sist men inte minst, ta upp Latinamerika
              eftersom Hans Linde tog upp det i sitt tal. Jag kan hålla med
              om att vi diskuterar Latinamerika alldeles för lite i denna kammare.
              Många av oss som är engagerade för den förbjudna politiska oppositionen
              på Kuba, och demokratikämpar i andra länder, önskar att det blir
              mer diskussion.
            </seg>
            <seg n="2bf1f5ad">
              Det är märkligt när Vänsterpartiets representant säger att vi
              ska stödja de progressiva krafterna i Latinamerika. Då blir det
              förstås Vänsterns älskling Venezuela som kommer upp.
            </seg>
            <seg n="5f20f88d">
              Vad är progressivt med Hugo Chávez? Är det progressivt att vilja
              sätta demokratin ur spel? Är det progressivt att vilja förstatliga
              företag? Är det progressivt att ha sina bästisar bland diktaturledare
              i Iran, Kuba eller Kina? Det är inte progressivt för min del.
            </seg>
            <seg n="8488f610">
              En del säger att det inte finns skillnader i utrikespolitiken,
              men tro mig, det finns det.
            </seg>
          </u>
          <note type="speaker" n="2ac2e4b8">
            Anf. 19 ALF SVENSSON (kd):
          </note>
          <u who="Q944795" xml:id="i-416c48256887b878-1" n="3e35964f">
            <seg n="6bce96eb">
              Fru talman! Hans Linde tyckte att jag var dålig på att hitta
              vita fläckar. Jag får naturligtvis be om ursäkt för att jag inte
              räknade upp Colombia, Etiopien och alla andra länder som jag inte
              räknade upp.
            </seg>
            <seg n="d0807b22">
              Jag ville säga att det inte är så svårt att fylla en utrikespolitisk
              debatt med att räkna upp alla konflikter och alla bekymmer. Det
              måste handla om att med resultat försöka nå någonstans för att
              säkra fred, frihet, demokrati och respekt för varje individs okränkbara
              värde.
            </seg>
            <seg n="e5849c9f">
              Jag vill då gärna lyfta fram den farsot som drar fram över stora
              delar av jordklotet i Afrika, Ryssland, Indien, Kina och i grannländer
              nämligen hiv/aids. Det finns hela byar i Afrika som är öde. De
              är utdöda, ungefär som under digerdöden, därför att hiv/aids existerar
              och har en framfart som verkar svår att stoppa.
            </seg>
            <seg n="838b8aec">
              Fru talman! Jag tror att det finns möjligheter om man ser till
              att varje människa får uppleva sig vara värdefull, om vi respekterar
              varje individs värde och värdighet. Jag vill ha sagt i den här
              utrikespolitiska debatten att det faktiskt finns projekt, en del
              privatfinansierade och en del NGO-finansierade, som har lyckats
              ge flickor i Afrika självrespekt: Ska det vara sex ska det vara
              säker sex, och man har rätt att avstå från sex. Det är en fråga
              om värdighet. Den typen av verksamhet måste vi ta in i vårt biståndsresonemang
              och i vår utrikespolitiska framtid när vi talar om fred, frihet
              och demokrati. Demokratins innersta kärna är respekten för varje
              individs okränkbara värde.
            </seg>
          </u>
          <note type="speaker" n="858cce30">
            Anf. 20 GÖRAN LENNMARKER (m):
          </note>
          <u who="Q4411204" xml:id="i-a3063fe39bbd9f14-0" n="6fe246cb">
            <seg n="32c4bca6">
              Fru talman! Jag tänkte först kommentera det faktum att det snart
              är 50 år sedan Romdeklarationen antogs. Det europeiska integrationsarbetet
              har varit oerhört framgångsrikt. Det är viktigt att ha det Europa
              som slets sönder i krig och förtryck som bakgrund. Det är lätt
              att tro att den europeiska utvecklingen har kommit av sig själv,
              att den skulle ha kommit även utan de organisationer och mekanismer
              som vi har skapat för samarbete.
            </seg>
            <seg n="ef62c187">
              Jag tror att ingenting kan vara felaktigare. Vad hände i Europa
              under 1900-talet? Det var i de mest avancerade och tekniskt mest
              utvecklade länderna, de som är goda filosofer och avancerade på
              olika sätt, som diktaturer uppstod och det var de som faktiskt
              gick i krig. Det är det som är den europeiska erfarenheten. Det
              hjälpte inte att vara avancerad, det hjälpte inte att ha kommit
              långt före andra länder i utvecklingen man fick både krig och
              ett omfattande förtryck i alla fall. Nationalsocialismen, kommunismen
              och fascismen är faktiskt europeiska uppfinningar, som i vissa
              fall också har spridits till övriga delar av världen.
            </seg>
            <seg n="d12d56e7">
              Därför är det så viktigt att vi nu erinrar oss den enorma utveckling,
              det bygge av frihet och fred som har skett i Europa sedan andra
              världskriget. En kontinent som då var ofrihetens och krigens kontinent,
              mer än någon annan kontinent på jorden, har blivit frihetens,
              fredens och även välståndets kontinent. De mekanismer som har
              byggts upp är det oerhört viktigt att värna. Värnar vi dem inte
              är risken att Europa faller tillbaka.
            </seg>
            <seg n="81970760">
              Arbetet inom den europeiska unionen, om vi ser på denna det finns
              även andra organisationer i Europa som har betytt mycket är inte
              avslutat. I Romfördraget för 50 år sedan uppmanades alla övriga
              folk i Europa som delade värderingarna att ansluta sig till detta.
              Det innebär att hela grundidén bakom EU var att kunna ge möjligheter
              för de länder i Europa som så önskar att bli medlemmar om de uppfyller
              villkoren.
            </seg>
            <seg n="4ddc044b">
              Det här är centralt. Hela den debatt som har kommit de senaste
              åren är därför tragisk. Man försöker att skapa en motsatsställning
              mellan fördjupning och utvidgning, som om det faktum att fler
              länder skulle vilja komma med på något sätt skulle försvåra eller
              urholka det europeiska samarbetet eller minska dess värde. Ingenting
              kan vara felaktigare. Ett EU som blir större blir också bättre.
              Europe whole and free är en formulering som antyder att de länder
              i Europa som är fria och själva får välja också ska vara välkomna
              att komma med.
            </seg>
            <seg n="6883cb03">
              Vi kan vara stolta över att vi har en riksdag där vi i full enighet
              säger att medlemskapsperspektivet också gäller för länderna på
              västra Balkan. Det är oerhört viktigt. Vi understöder kraftigt
              Turkiets strävan att bli medlem. Vi tycker att Ukraina, Moldavien
              och Vitryssland ska kunna bli medlemmar.
            </seg>
            <seg n="e9b7f655">
              Vi har också sett något öster därom hur de kaukasiska länderna
              mycket starkt uppskattar det nya grannskapsinitiativet. De ser
              det som möjligheter framöver. Det innebär att själva utvidgningsperspektivet
              är en oerhört central del att ha med. Svarta havet kommer säkert
              att vara i fokus för den europeiska utvecklingen framöver.
            </seg>
            <seg n="6f8f6d6b">
              Det här gäller inte bara EU utan också andra starka organisationer:
              Nato med sitt grundläggande ansvar för länders självständighet
              i Europa, Europarådet med sitt viktiga arbete för mänskliga rättigheter
              och demokrati och OSSE, en organisation som jag själv nu ägnar
              mycket tid åt, som också arbetar för demokrati och mänskliga rättigheter
              men framför allt med konfliktlösning, inte minst i Kaukasus.
            </seg>
            <seg n="3c9b19ce">
              Fru talman! Det finns en fråga som nu är mycket viktig, och det
              är att se till att EU får ett nytt fördrag. Det fördragsförslag
              som har utarbetats är unikt. 28 länders representanter kom fram
              till en bred kompromiss. Den mest centrala delen i detta var att
              man fann en balans mellan vad vi ska göra gemensamt och vad vi
              inte ska göra gemensamt. Om vi centraliserar för mycket och skapar
              något slags Gosplan slår vi sönder det fina europeiska samarbete
              som vi har skapat. Denna kompromiss är oerhört viktig att värna.
              Det är en kompromiss mellan 28 länder. Det finns nog ingen annan
              kompromiss vid sidan av. Därför vore det oklokt att nu öppna upp
              för och försöka få till stånd en ny förhandling. Hur skulle det
              gå till, och skulle man i så fall hitta någon annan kompromiss?
            </seg>
            <seg n="0de746e0">
              Nej, nu gäller det nog att se till att vårda den kompromiss som
              har nåtts. Visserligen kan man göra justeringar. Tiden står ju
              inte still, utvecklingen går framåt och vissa saker kan ibland
              förskjutas. Det kan på något område vara naturligare att ta ett
              steg till och på ett annat område att ta ett steg tillbaka, visst
              kan det vara så. Men det väsentliga nu är att se till att vi får
              ett nytt fördrag för det EU som kommer att ha inte bara 27 medlemmar,
              som det nuvarande fördraget är dimensionerat för, utan kanske
              3540 medlemmar, för att därmed också uppfylla Romfördragets vision
              att alla folk som delar dessa värderingar ska vara välkomna.
            </seg>
          </u>
          <note type="speaker" n="a6fdb2cf">
            Anf. 21 CARINA HÄGG (s) replik:
          </note>
          <u who="Q3374704" xml:id="i-de8e41ded3bbbc75-0" n="4f38ff42">
            <seg n="c55cc214">
              Fru talman! Regeringen säger sig vilja prioritera Afrika. I praktiken
              aviserar regeringen färre samarbetsländer för att statsrådet ska
              kunna räkna upp dem utantill om natten. Frågan om EU:s diplomatiska
              och konsulära verksamhet ska dimensioneras efter samma princip
              återstår att besvaras av Lennmarker.
            </seg>
            <seg n="dd236811">
              Ambassaden i Windhoek stängs liksom ambassaden i Elfenbenskusten,
              och i Sydafrika ska bemanningen på ambassaden i Pretoria bantas.
              Afrika får nu betala andra prioriteringar och satsningar i Europa.
            </seg>
            <seg n="795e3e73">
              Utrikesminister Carl Bildt fattar beslut utan att samråda med
              riksdagen på det sätt som vi har kommit överens om. Det är ett
              nonchalant förhållningssätt gentemot riksdagens alla sju partier.
              Jag vill därför fråga utrikesutskottets ordförande Göran Lennmarker:
              Hur ser du på att regeringen nonchalerar riksdagen i beslutsprocessen,
              att vi inte har den möjlighet som vi har kommit överens om, nämligen
              att vara med i dialogen inför beslut?
            </seg>
          </u>
          <note type="speaker" n="1fe222b5">
            Anf. 22 GÖRAN LENNMARKER (m) replik:
          </note>
          <u who="Q4411204" xml:id="i-a3063fe39bbd9f14-1" n="6fe246cb">
            <seg n="41a6bcc3">
              Fru talman! Under de tidigare socialdemokratiska regeringarna
              var det en mycket konstig ordning. Den innebar ett nollsummespel.
              Antalet ambassader i Europa utvidgades i takt med att det europeiska
              samarbetet förstärktes och EU fick nya medlemmar. Många ambassader
              öppnades i Europa. Det var rätt och det var nödvändigt. Å andra
              sidan stängdes ambassader på andra håll i världen i det konstiga
              nollsummespel som vi såg. I Latinamerika och i Medelhavsområdet
              stängdes många ambassader. Detta har vi reagerat kraftigt mot.
              Det faktum att vi blir starkare i Europa ska inte innebära att
              vi blir svagare i övriga delar av världen. Därför behövs det en
              ny syn på var Sverige ska vara diplomatiskt representerat. Det
              har vi från utrikesutskottet understrukit många gånger, men haft
              föga förståelse för från Regeringskansliet.
            </seg>
            <seg n="4f4af622">
              Jag är ganska säker jag har inlett diskussioner med Regeringskansliet
              i den delen på att vi nu ska kunna fullfölja det vi påbörjade
              en gång i tiden men som avbröts, som Carina Hägg minns, nämligen
              idén om att vi skulle ta fram kriterier för var Sverige borde
              finnas diplomatiskt inte bara i Europa utan också i övriga världen.
            </seg>
          </u>
          <note type="speaker" n="c3104048">
            Anf. 23 CARINA HÄGG (s) replik:
          </note>
          <u who="Q3374704" xml:id="i-de8e41ded3bbbc75-1" n="4f38ff42">
            <seg n="f9b58083">
              Fru talman! Jag tycker inte att jag fick något svar i den här
              repliken heller, men jag välkomnar att Göran Lennmarker ändå framdeles
              ska se till att vi får en rimlig dialog kring de här viktiga frågorna.
            </seg>
            <seg n="8f29e0f3">
              Jag skulle kunna drista mig till att instämma med Birgitta Ohlsson
              från Folkpartiet, som anklagat regeringen för att mörka i utrikespolitiska
              frågor, men så långt vill inte jag gå som samarbetspartner. Ett
              tips är dock att börja med kom-ihåg-lappar så att vi kan få in
              genderhandläggare som en fråga på dagordningen för ambassaderna,
              feminism som en analysmetod, att vi kan diskutera hur vi ska öka
              stödet till SRHR och den typen av insatser och hur vi ska kunna
              bistå med att bygga upp kvinnojourer runt om i våra samarbetsländer.
            </seg>
          </u>
          <note type="speaker" n="34276061">
            Anf. 24 GÖRAN LENNMARKER (m) replik:
          </note>
          <u who="Q4411204" xml:id="i-a3063fe39bbd9f14-2" n="6fe246cb">
            <seg n="e192ad68">
              Fru talman! Jag tror att det är klokt för Sverige att ha en strategi
              för var vi ska finnas representerade diplomatiskt. Det finns ju
              många olika skäl till att vi finns i olika länder. Det alldeles
              centrala i detta är ju att vi kommer ifrån de gamla föreställningarna
              att om vi måste utöka i Europa därför att vi där får nya medlemmar
              i EU eller får nya kandidatländer så måste vi automatiskt dra
              ned på andra ställen. Den principen bör vi komma ifrån, och sedan
              måste vi pröva vad det är för principer som gäller.
            </seg>
            <seg n="0493af17">
              Samtidigt är det klart att vi också ska ha i minnet att EU:s
              närvaro stärks, kanske inte minst på den konsulära sidan. Vi kommer
              snart att diskutera detta i utrikesutskottet. Då kan man också
              ta med det i bedömningen.
            </seg>
            <seg n="9ac9d7cb">
              Jag kan försäkra Carina Hägg att det är min ambition att vi ska
              kunna ha en god samsyn i var Sverige ska vara representerat.
            </seg>
            <seg n="5df5fe58">
              Vi kan nu tacka utrikesministern för att vi ska få komma till
              Minsk. Jag vet inte hur många år som detta har utlovats, och nu
              äntligen blir det verkställt. Det är väl tiotolv år sedan, kanske
              15 år, som det började diskuteras jag har glömt bort det nu. Det
              var i mitten av 90-talet. Det är väl ett bra steg i rätt riktning!
            </seg>
          </u>
          <note type="speaker" n="e6a5fd3e">
            Anf. 25 VERONICA PALM (s):
          </note>
          <u who="Q4971741" xml:id="i-89bf8fba8e97efb8-0" n="f17dd1cf" next="i-f96bc143566ad612-0">
            <seg n="287fd80d">
              Fru talman! Den alternativa socialdemokratiska utrikespolitiska
              deklarationen bär ett namn. Den heter En rättvis värld är möjlig
              . Det gör den därför att vi ser att vi lever i en orättvis värld,
              och vi är fullt och fast övertygade om att det går att förändra.
              En rättvis värld är möjlig.
            </seg>
            <seg n="0df7fb26">
              Det är flera socialdemokrater som är anmälda på talarlistan här
              i dag, och vi försöker beröra några av de områden som vi tror
              kan leda något närmare en rättvis värld. Jag kommer att ägna mina
              minuter åt att prata om nedrustning och nedrustningspolitik.
            </seg>
            <seg n="41cd501b">
              Jag hade förmånen att för något år sedan ha en grupp med elvaåringar
              i riksdagen. Vi satt i Sammanbindningsbanan och drack läsk, åt
              bullar och pratade politik. Jag frågade dem: Hur ska vi få en
              värld som inte har krig och fattigdom?
            </seg>
            <seg n="5315363b">
              Elvaåringarna funderade, pratade i smågrupper och käkade bullar,
              och efter ett tag kom de fram med det enkla svaret: Ta bort alla
              vapen!
            </seg>
            <seg n="8d32107d">
              Inte långt efter det här kom Kofi Annans högnivåpanel med en
              skrivelse som säger att ett av de stora hindren för att nå millenniemålen
              om fattigdomsbekämpning är vapen, tillgång till vapen, konflikter
              i världen och det faktum att vi använder pengar till vapen i stället
              för till fattigdomsbekämpning. Mer än 1 000 miljarder US-dollar
              är de samlade försvarsutgifterna i världen. Mindre än en tiondel
              av det använder den rika världen till utvecklingsbistånd i den
              fattiga världen.
            </seg>
            <seg n="31aac96b">
              Barn är kloka. De såg det som högnivåpanelen kunde se. Vårt ansvar
              som politiker är att också göra verklighet av detta.
            </seg>
            <seg n="a087b502">
              Konkret handlar det om att antalet vapen i världen måste minska.
              Vi måste få en mer restriktiv, tydlig och hållbar uppförandekod
              för vapenexport på EU-nivå. Men det handlar också om att den svenska
              exportpolitiken måste göras tydligare. Svensk vapenexport ska
              präglas av en restriktiv hållning och av en politik som är anpassad
              till världen som den ser ut i dag.
            </seg>
            <seg n="5bed74a5">
              För ganska lång tid sedan lades Krigsmaterielutredningens betänkande
              på riksdagens bord. Det har remissbehandlats, och det finns en
              färdig möjlighet för regeringen att lägga fram en proposition.
            </seg>
            <seg n="f9407259">
              Som socialdemokrat vill jag ha en restriktiv vapenexportlagstiftning,
              en vapenexportlagstiftning som tar hänsyn till mänskliga rättigheter
              och demokrati och som också omfattar import av vapen till Sverige.
            </seg>
            <seg n="c6377f49">
              Den socialdemokratiska politiken är tydlig när det gäller Nato.
              Vi säger bestämt nej till Natomedlemskap. Vi gör det inte, som
              Alf Svensson antydde, för att det är någon gammal tradition. Vi
              gör det av två tydliga skäl. Vi vill inte ingå i en allians med
              gemensamma försvarsförpliktelser. Vi vill inte ingå i en militärallians.
              Det andra skälet är att vi inte vill vara en del av ett kärnvapenparaply,
              som Nato de facto är.
            </seg>
            <seg n="0c2dfc55">
              Det leder mig ganska osökt över till nästa fråga, nämligen kärnvapen.
              Jag känner en djup oro över att världen rustar. Världen rustar,
              och vi har haft en översynskonferens om NPT-avtalet som innebar
              många steg bakåt. Men värre än det är att det pågår en rundning
              av NPT-avtalet genom USA:s deal med Indien om att ge möjligheter
              till att ta del av kärnteknik utan att vara en del av NPT-avtalet.
              Sverige är ett av de länder som måste godkänna det här, ett NSG-land,
              och min uppmaning till den svenska regeringen är: Säg nej! Vi
              vill inte att fler länder ska ha tillgång till kärnteknik och
              utveckla kärnvapen. Vi vill ha en nedrustning av kärnvapen, och
              vi vill ha mindre spridning.
            </seg>
            <seg n="af77f381">
              Nästa viktiga fråga, där Sverige har en stolt tradition, är internationella
              avtal för att reglera vapenhandel. Vi har under lång tid arbetat
              med att reglera klustervapen. Sverige har varit mycket aktivt
              och drivande i arbetet, och nu vill Socialdemokraterna ta nästa
              steg. Vi tror att det är dags att Sverige ställer sig bakom ett
              internationellt förbud mot användande av klustervapen ett internationellt
              förbud med en tydlig definition av vad ett klustervapen är. Det
              socialdemokratiska partiet vill därför rikta uppmaningen mot regeringen
              att i slutet av nästa vecka vid konferensen i Oslo säga att Sverige
              är berett att ställa sig bakom ett internationellt förbud mot
              användning av klustervapen med en tydlig definition av vad detta
              är.
            </seg>
            <seg n="392f93ed">
              Jag väljer att avsluta här med att kort sammanfatta: Nej till
              Nato, internationellt förbud mot klustervapen, en tydlig vapenexportlagstiftning
              som säkrar demokrati och mänskliga rättigheter och en fortsatt
              kamp mot kärnvapen i världen.
            </seg>
          </u>
          <note n="6b0c4aa1">
            Anf. 26 CECILIA WIGSTRÖM i Göteborg (fp) replik:
          </note>
          <u who="Q4971741" xml:id="i-f96bc143566ad612-0" n="f17dd1cf" prev="i-89bf8fba8e97efb8-0">
            <seg n="eea5464c">
              Fru talman! Jag tycker att det låter väldigt bra när Veronica
              Palm säger att Socialdemokraterna vill ha en mer restriktiv vapenexportpolitik
              och att vi ska sätta mänskliga rättigheter främst, före ekonomiska
              intressen. Men jag skulle vilja be Veronica Palm förklara hur
              det hon säger går ihop med det som regeringen gjorde förra mandatperioden.
              Socialdemokraterna var ju med om att exportera vapen till Saudiarabien,
              och man var med om att importera vapen från Vitryssland. Jag undrar
              hur det kan gå ihop med det som Veronica Palm säger.
            </seg>
          </u>
          <note type="speaker" n="8cf93ccb">
            Anf. 27 VERONICA PALM (s) replik:
          </note>
          <u who="Q4971741" xml:id="i-89bf8fba8e97efb8-1" n="f17dd1cf" next="i-f96bc143566ad612-1">
            <seg n="57936a4c">
              Fru talman! Vi har en vapenexportlagstiftning i dag som inte
              reglerar import dessvärre vilket gör att en regering, oavsett
              vilken det är, inte kan välja varifrån man importerar. Vi har
              importerat från Vitryssland och från Israel. I Vitrysslands fall
              stöder vi en diktatur och dess vapenindustri, och i Israels fall
              stöder vi en ockupationsmakt som konsekvent bryter mot folkrätten,
              och dess vapenindustri.
            </seg>
            <seg n="584f4f1d">
              Det är naturligtvis fullständigt förkastligt. Därför har den
              socialdemokratiska partikongressen i strid med utredningen varit
              tydlig med att säga att vi vill ha en reglering också när det
              gäller import. Samma regler ska gälla för export som för import
              av vapen för att vi inte ska stödja länder som bryter mot mänskliga
              rättigheter och demokrati.
            </seg>
          </u>
          <note n="ac0cd640">
            Anf. 28 CECILIA WIGSTRÖM i Göteborg (fp) replik:
          </note>
          <u who="Q4971741" xml:id="i-f96bc143566ad612-1" n="f17dd1cf" prev="i-89bf8fba8e97efb8-1">
            <seg n="a1bc505d">
              Fru talman! Det är bra att den socialdemokratiska kongressen
              vill införa en begränsning vad gäller importen, men det finns
              i dag ingenting i lagen som säger att man måste välja det billigaste
              alternativet. Det säger inte lagen. Den socialdemokratiska regeringen
              hade alltså mycket väl kunnat välja att inte köpa lasersikten
              av Vitryssland och på det sättet stödja den regimen.
            </seg>
            <seg n="b5af830a">
              Sedan fick jag inte något svar på frågan om exporten. Hur kan
              Veronica Palm stå och säga att vi ska ha en restriktiv exportpolitik
              medan den förra, socialdemokratiska, regeringen inte alls levde
              upp till de orden utan med ett leende accepterade att till exempel
              exportera vapen till Saudiarabien, något som vi i Folkpartiet
              var starkt kritiska till?
            </seg>
          </u>
          <note type="speaker" n="bbe726e6">
            Anf. 29 VERONICA PALM (s) replik:
          </note>
          <u who="Q4971741" xml:id="i-5f634665748fe2a7-0" n="f17dd1cf">
            <seg n="cf245305">
              Fru talman! Det jag säger är att det behövs en tydligare lagstiftning,
              och det behövs en ny lagstiftning som går i samklang med hur vapenindustrierna
              ser ut i Europa i dag. De är djupt sammanflätade, och därför måste
              vi ha en tydligare lagstiftning.
            </seg>
            <seg n="51fbbde9">
              Jag är ganska övertygad om, även om vi aldrig kommer att få veta
              det, att om vi hade haft en försvarsminister som gått in och använt
              ministerstyre gentemot Försvarsmakten och deras inköp hade det
              funnits en och annan folkpartist som gladeligen anmält detta till
              konstitutionsutskottet. Det får vi dock aldrig veta.
            </seg>
            <seg n="6e10c304">
              Det är bättre att ha en tydlig lagstiftning där vi säger: Import
              och export ska likställas beträffande kriterierna. Det gäller
              demokrati och mänskliga rättigheter.
            </seg>
          </u>
          <note type="speaker" n="29f76569">
            Anf. 30 Utrikesminister CARL BILDT (m) replik:
          </note>
          <u who="Q52922" xml:id="i-dc5d8208d2c2caaf-3" n="881b3165">
            <seg n="b1fd2bd1">
              Fru talman! Jag vill bara i all korthet säga att det är alldeles
              utomordentligt att Veronica Palm tar upp de viktiga icke-spridningsfrågorna
              på kärnvapenområdet. Där pågår mycket, och vi måste vara engagerade
              eftersom det är en bekymmersam utveckling.
            </seg>
            <seg n="87ecc21d">
              Vi har anledning att välkomna det preliminära avtal som slöts
              i Beijing i går vad gäller Nordkorea. Vi arbetar intensivt med
              Iranfrågan och hoppas kunna hitta en väg framåt. Men det vet vi
              inte ännu.
            </seg>
            <seg n="94a108a5">
              Sedan tog Veronica Palm upp Indien. Indien är ju ett land som
              blivit kärnvapenmakt och som stått utanför icke-spridningsregimen
              och icke-spridningsavtalen. Där har vi emellertid ett intresse
              av att på ett eller annat sätt få in Indien som strategisk aktör
              i många andra frågor och så långt som möjligt få in dem i en heltäckande
              icke-spridningsregim. Det är en del av avtalet med USA.
            </seg>
            <seg n="3ff561f9">
              När vi ska värdera hur vi tar ställning till detta är det en
              viktig faktor, tycker jag, att titta på Indiens möjligheter att
              bli en ansvarstagande strategisk aktör och så långt som möjligt
              komma in i den icke-spridningsregim som Indien tidigare stått
              helt utanför.
            </seg>
          </u>
          <note type="speaker" n="2a66da44">
            Anf. 31 VERONICA PALM (s) replik:
          </note>
          <u who="Q4971741" xml:id="i-5f634665748fe2a7-1" n="f17dd1cf">
            <seg n="21fc1f11">
              Fru talman! För mig finns inget så långt som möjligt, Carl Bildt.
              För mig finns ja eller nej. För mig är man antingen en NPT-stat,
              skriver under avtalet, som dessvärre antagligen behöver gås igenom
              ett varv till, och förbinder sig att icke sprida att nedrusta,
              inte upprusta eller så är man det inte.
            </seg>
            <seg n="fb4294ea">
              Det som USA, säkert av andra skäl, gör med Indien är att låta
              dem åka i gräddfil. Indien är en viktig aktör på den globala marknaden,
              vilket alla i kammaren vet, av andra skäl. Att för att få stöd
              av Indien tillåta dem att utanför internationella avtal få tillgång
              till kärnteknik är inte bra. Det eroderar fullständigt möjligheterna
              till ett avtal som innebär att vi också kan ställa krav på andra
              stater att nedrusta och att icke sprida.
            </seg>
          </u>
          <note type="speaker" n="f2a5c33a">
            Anf. 32 Utrikesminister CARL BILDT (m) replik:
          </note>
          <u who="Q52922" xml:id="i-dc5d8208d2c2caaf-4" n="881b3165">
            <seg n="0bfeced9">
              Fru talman! Jag noterar och lyssnar. Uppenbarligen är det Veronicas
              uppfattning att vi ska förorda att Indien helt och hållet står
              utanför icke-spridningsavtalet och att vi inte ska välkomna några
              av de steg som Indien nu tar vad gäller både att bli strategisk
              aktör och att gå in i kontrollregimen och icke-spridningsregimen.
            </seg>
            <seg n="535abccd">
              Sedan kommer delar att stå utanför ja. Så är det också med andra
              kärnvapenmakter. Det är så världen ser ut. Men om vi vill stärka
              en icke-spridningsregim och inte bara vara talibaner i vår inställning
              till det måste vi vara beredda att ta de steg som är möjliga att
              ta. Att säga nej till dem är att försvaga icke-spridningsarbetet.
            </seg>
          </u>
          <note type="speaker" n="092d04d6">
            Anf. 33 VERONICA PALM (s) replik:
          </note>
          <u who="Q4971741" xml:id="i-5f634665748fe2a7-2" n="f17dd1cf">
            <seg n="5912cad5">
              Fru talman! Min hållning är att vi naturligtvis måste ha internationella
              avtal som omfattar samtliga, och självfallet är det viktigt att
              ha med Indien. Men när vi nu går mot en riktning där Indien, av
              andra skäl, får en gräddfil får det inte ske utan debatt. Sverige
              är de facto en av de 45 stater i Nuclear Suppliers Group som godkänner
              avtalet med Indien. Det måste finnas en öppen och tydlig debatt
              där vi säger att vi tycker att det är viktigt att få med Indien
              och att de ska in i NPT-avtalet, på ett eller annat sätt. De ska
              inte ha en gräddfil, och vi ska inte hur ska jag uttrycka det
              utan att det blir äckligt? köpslå med Indien, som är en viktig
              marknadsaktör, och ge dem rätten till kärnteknik.
            </seg>
            <seg n="8f7fdc1e">
              Avtalet är viktigt, det är viktigt med en öppen debatt, och det
              är viktigt att återgå till regleringar, både när det gäller icke-spridning
              och vilket är minst lika viktigt när det gäller nedrustning av
              de erkända kärnvapenstaterna.
            </seg>
          </u>
          <note type="speaker" n="af11e16f">
            Anf. 34 BJÖRN HAMILTON (m):
          </note>
          <u who="Q4919729" xml:id="i-a3e9e31158dababd-0" n="be26be70">
            <seg n="a24ba39b">
              Fru talman! Jens Stoltenberg i Norge, som jag vanligtvis inte
              citerar, konstaterade för inte så länge sedan att de senaste 20
              åren i mänsklighetens historia trots allt givit större frihet,
              större välstånd och större välbefinnande för ett stadigt ökande
              antal människor än någon gång tidigare. Han konstaterade bland
              annat att den globala barnadödligheten halverats på ett par årtionden,
              att antalet poliofall minskat med 99 procent sedan 1988, att genomsnittsinkomsten
              ökat med 200 procent på 50 år samtidigt som världens befolkning
              vuxit kraftigt, att antalet krig mellan stater nästan halverats
              på tio år, att en och en halv miljard fler människor lever i samhällen
              med demokratiska flerpartisystem jämfört med 1990 samt att antalet
              demokratier ökat från 45 till 125 på 30 år.
            </seg>
            <seg n="7cb0a3ff">
              Fru talman! Världen utvecklas i en positiv riktning trots allt
              dagligt elände som vi matas med genom medierna. Mycket av den
              ekonomiska tillväxten sker för närvarande i Asien och då framför
              allt i triangeln KinaIndienJapan. Vi har giganterna Indien och
              Kina som bägge har en rasande snabb ekonomisk utveckling men under
              olika förutsättningar. Bägge länderna tillhör befolkningsmässigt
              de största i världen men växer i två helt skilda politiska system
              Indien som världens största demokrati och Kina som fortfarande
              lever kvar i en kommunistisk diktatur men har antagit kapitalismens
              spelregler.
            </seg>
            <seg n="bccf16d0">
              Europas och EU:s ekonomier och tillväxt måste stärkas för att
              stå sig i konkurrensen med USA borta i väster och med KinaJapanIndien
              borta i öster. För att hålla en så hög tillväxt krävs tillgång
              till energi, vilket får en alltmer avgörande strategisk betydelse.
            </seg>
            <seg n="53e4121c">
              Efter att Rysslands president Vladimir Putin besökte Indiens
              president Abdul Kalam i slutet av januari i år står det klart
              att Indien öppnar för rysk energi. Ryssland har tecknat ett preliminärt
              avtal om att bygga fyra nya kärnkraftsreaktorer i Indien, utöver
              de två som Ryssland redan bygger. Det finns dock för närvarande
              restriktioner mot att hjälpa Indien med kärnkraft eftersom landet
              inte undertecknat icke-spridningsavtalet.
            </seg>
            <seg n="bfe8a58e">
              Även USA är månt om att ha goda förbindelser med Indien. Detta
              ska ses i skenet av att Kina alltmer växer fram som den största
              konkurrenten till USA på den globala arenan. USA visar nu ett
              stort intresse för att sälja kärnkraftsteknologi till Indien.
              Det betyder att Indien utgör en alltmer avgörande bricka i det
              stormaktspolitiska spelet. För Putin spelar Indien en viktig världspolitisk
              roll som motvikt till USA:s vilja att dominera. Den ryske presidenten
              har även officiellt framhållit att Kina och Indien är de viktigaste
              samarbetspartnerna för Ryssland. Samtidigt som det inom EU alltmer
              förs diskussioner om att organisationen måste sträva efter att
              minska sitt beroende av rysk gas och olja finns det således för
              Moskvas del närliggande alternativa kunder.
            </seg>
            <seg n="7d78d01a">
              Kina och Indien är världens två folkrikaste nationer. Bägge länderna
              har ett stort behov av energi för sina snabbväxande ekonomier.
              Ur Beijings och New Delhis perspektiv kan därför Ryssland vara
              en självklar samarbetspartner.
            </seg>
            <seg n="9397db33">
              Fru talman! När Indiens statsbudget för 20052006 presenterades
              beskrevs fattigdomsbekämpningen som central. Anslagen ökade även
              till primär hälso- och sjukvård samt till grundläggande utbildningar.
              Pengar satsades också på att förbättra infrastrukturen på landsbygden.
            </seg>
            <seg n="ac70b947">
              Som exempel på den globaliserade ekonomin kan nämnas att den
              brittiska mobiljätten Vodafone köpte 67 procent av den indiska
              operatören Hutchison Essar för drygt 11 miljarder dollar. Priset
              som Vodafone betalar har av en del företag i branschen beskrivits
              som obscent högt. Vodafones chef Arun Sarin, född i Indien men
              amerikansk medborgare, menar dock att priset är motiverat med
              tanke på den enorma potential han ser på den indiska marknaden.
              Antalet nyare mobilabonnenter där växer nu snabbare än till och
              med i Kina, men trots detta har mer än 85 procent av Indiens befolkning
              ingen egen mobil, och mobilnäten täcker bara halva landet. Marknaden
              är alltså enorm.
            </seg>
            <seg n="eb3fa1eb">
              Fru talman! Kinas ekonomi växer extremt snabbt. Kinas handelsöverskott
              för januari månad i år landade på 15,9 miljarder dollar, vilket
              motsvarar 110 miljarder svenska kronor. Jämfört med januari 2006
              innebär det en ökning med 67 procent. Kinas bnp har stigit med
              över 10 procent fyra år i rad. Förra årets tillväxt landade på
              10,6 procent.
            </seg>
            <seg n="fc818149">
              I dag har Kina avancerat till världens fjärde största ekonomi,
              men man är trots detta inte medlem i G 7-gruppen. Den goda tillväxten
              sätter nu ytterligare press på att revalvera landets valuta. Enligt
              många experter är den kraftigt undervärderad, vilket gynnar kinesisk
              export.
            </seg>
            <seg n="6b40e979">
              Fru talman! I regeringsförklaringen från i höstas fastslås att
              Sveriges utrikespolitik ska vara en tydlig röst för demokrati
              och mänskliga rättigheter samt att Sverige ska vara en del av
              kärnan i Europa. Det är viktigt att Sverige nu tar en aktiv del
              i Europa och i den globala utvecklingen.
            </seg>
          </u>
          <note type="speaker" n="69230784">
            Anf. 35 CARINA HÄGG (s) replik:
          </note>
          <u who="Q3374704" xml:id="i-de8e41ded3bbbc75-2" n="4f38ff42">
            <seg n="4b2dea04">
              Fru talman! Efter Tyskland tar Portugal över ordförandeskapet
              i EU. Vi ser framför oss ett EUAfrika-toppmöte och i Lissabon
              en nordsyd-dialog. Parisagendan ska nästa år följas upp i Ghana.
              Ett förmöte planeras redan nu i mars. Jag undrar: Vilka substantiella
              frågor tar regeringen upp i dessa processer?
            </seg>
            <seg n="a40d3003">
              Jag kan ge ett tips. Privata vårdbolag i Storbritannien har rekryterat
              tusentals läkare och sjuksköterskor från Sydafrika och andra utvecklingsländer
              de senaste tio åren. En förutsättning för svenska Capio, som driver
              20 sjukhus i England, är just denna rekrytering. Den offentliga
              vården i Storbritannien får inte ägna sig åt denna typ av rekrytering.
              Därför är företagen viktiga för rekryteringen från utvecklingsländerna.
            </seg>
            <seg n="6e234e2b">
              Det här tycker jag är något för regeringen att fundera över.
              Vem har ansvaret?
            </seg>
            <seg n="24d30dc3">
              Om den enskilde väljer att byta både land och arbetsgivare är
              det upp till den enskilde. Men vad tycker regeringen om att man
              bygger upp vårdstrukturer som leder till att vården i många av
              våra samarbetsländer dräneras på personal? Vad tycker regeringen
              om detta? Jag ser att socialministern är på väg i den här riktningen.
            </seg>
          </u>
          <note type="speaker" n="2e30365d">
            Anf. 36 BJÖRN HAMILTON (m) replik:
          </note>
          <u who="Q4919729" xml:id="i-a3e9e31158dababd-1" n="be26be70">
            <seg n="8afde89a">
              Fru talman! Carina Hägg, för det första förstod jag inte riktigt
              frågan. Jag hör lite dåligt här framme, och det talades väldigt
              fort. För det andra har jag ännu inte tagit plats i regeringen,
              så jag har svårt att svara på vad regeringen skulle tycka i den
              här frågan. Förmodligen kommer jag aldrig att bli statsråd, men
              om jag skulle bli det ska jag återkomma i frågan.
            </seg>
          </u>
          <note type="speaker" n="32e0eb3b">
            Anf. 37 CARINA HÄGG (s) replik:
          </note>
          <u who="Q3374704" xml:id="i-de8e41ded3bbbc75-3" n="4f38ff42">
            <seg n="31e65127">
              Fru talman! Jag tycker att det är viktigt att Hamilton i sin
              roll som ordförande i EU-nämnden följer de europeiska diskussioner
              och samtal som redan pågår. Portugals ordförandeskap planeras
              ju inte i samma ögonblick som Tyskland lämnar över ordförandeskapet.
              Det planeras redan nu. I de processerna, där man från Portugals
              sida kommer att prioritera Afrikafrågorna och planerar för ett
              toppmöte, är det viktigt att vi redan nu för in angelägna frågor.
            </seg>
            <seg n="934a1b3d">
              Jag menar att den dränering av vårdpersonal som sker genom upparbetade
              strukturer bortsett från att människor har rätt att välja arbetsplats
              och land är något som vi gemensamt måste fundera över. Kan vi
              föra in det i de diskussioner som det portugisiska ordförandeskapet
              nu har inlett?
            </seg>
          </u>
          <note type="speaker" n="00e04f3f">
            Anf. 38 BJÖRN HAMILTON (m) replik:
          </note>
          <u who="Q4919729" xml:id="i-a3e9e31158dababd-2" n="be26be70">
            <seg n="7a2c7d8f">
              Fru talman! Jag är medveten om att man i EU arbetar i ett treordförandeskapsperspektiv,
              alltså i en trojka. Om man för diskussioner som en svensk regering
              kan acceptera är vi självklart beredda att fortsätta ett sådant
              arbete.
            </seg>
            <seg n="a94eed1c">
              Afrika är en kontinent som regeringen vill prioritera, men någon
              ytterligare kommentar till Carina Häggs resonemang har jag inte.
            </seg>
          </u>
          <note type="speaker" n="5473ab72">
            Anf. 39 BODIL CEBALLOS (mp) replik:
          </note>
          <u who="Q4942281" xml:id="i-bf7ac0bb2038dbae-3" n="b4a5b5c4">
            <seg n="2c3448b5">
              Fru talman! Jag konstaterar att Björn Hamilton och jag båda är
              intresserade av energins betydelse för utvecklingen i världen.
              Björn Hamilton säger att Ryssland har andra marknader att vända
              sig till. Då återkommer jag till detta med gasledningen.
            </seg>
            <seg n="8e8dc1af">
              Vi har pratat om att energiförsörjningen i Europa skulle kunna
              handla om bilateral verksamhet. Jag menar att den måste vara gemensam,
              eftersom vi faktiskt har klimatmål som säger att vi ska minska
              mängden fossila bränslen och minska utsläppen.
            </seg>
            <seg n="ca750094">
              Du, Björn Hamilton, är ju ordförande i EU-nämnden. Jag vill veta
              om du anser att energiförsörjningen och målet om att minska klimatpåverkan
              är en gemensam angelägenhet eller en fråga för enskilda stater
              och bilaterala överenskommelser.
            </seg>
          </u>
          <note type="speaker" n="a8dc6383">
            Anf. 40 BJÖRN HAMILTON (m) replik:
          </note>
          <u who="Q4919729" xml:id="i-a3e9e31158dababd-3" n="be26be70">
            <seg n="9c7768c2">
              Fru talman! Som framgick av mitt anförande är energifrågorna
              strategiskt oerhört viktiga för utvecklingen i hela världen. Det
              är klart att man måste hantera det i samverkan mellan olika stater,
              alltså på en bred basis.
            </seg>
            <seg n="4cc02dd3">
              Jag tror att energifrågorna kommer att påverka våra liv in i
              minsta detalj framöver. Framför allt kommer de att få en militärstrategiskt
              stor betydelse.
            </seg>
            <seg n="c99b96ed">
              Vi kommer att få syssla mycket med energifrågor i framtiden.
              Då gäller det att hitta energieffektiva system, för vi måste också
              mätta alla fattiga munnar och kroppar i världen.
            </seg>
          </u>
          <note type="speaker" n="95a97533">
            Anf. 41 BODIL CEBALLOS (mp) replik:
          </note>
          <u who="Q4942281" xml:id="i-bf7ac0bb2038dbae-4" n="b4a5b5c4">
            <seg n="39d23098">
              Fru talman! Jag konstaterar att vi båda anser att energi är en
              viktig fråga, både vad gäller klimatet och vad gäller säkerhetspolitiken.
              Jag fick inget riktigt svar på om du anser att EU:s energiförsörjning
              är en fråga för EU, eller om den bara ska handla om bilaterala
              överenskommelser mellan länderna. Anser du att gasledningen är
              en fråga för EU, eller är den en fråga bara för Ryssland och Tyskland?
            </seg>
          </u>
          <note type="speaker" n="9a1c6d7b">
            Anf. 42 BJÖRN HAMILTON (m) replik:
          </note>
          <u who="Q4919729" xml:id="i-793f3a36275568ab-0" n="be26be70" next="i-42790cb7f6f095b3-0">
            <seg n="821a7eaa">
              Fru talman! Jag tänker inte gå in på diskussionen om gasledningen
              just nu. Det är inte en fråga för Sveriges riksdag för närvarande.
              Den kommer väl hit senare.
            </seg>
            <seg n="1b733cef">
              Det är klart att energifrågorna i stort måste hanteras gemensamt
              inom unionen och inte bara inom unionen utan förmodligen i större
              sammanhang i framtiden.
            </seg>
          </u>
          <note n="b3dfb228">
            Anf. 43 CECILIA WIGSTRÖM i Göteborg (fp):
          </note>
          <u who="Q4919729" xml:id="i-42790cb7f6f095b3-0" n="be26be70" prev="i-793f3a36275568ab-0">
            <seg n="13130588">
              Fru talman! Förra veckan besökte justitieutskottet den europeiska
              organisationen för åklagarsamarbete. Vid lunchen hamnade jag bredvid
              två äldre herrar en tysk åklagare och en holländsk domare. Det
              slog mig efter att vi hade pratat ett tag hur fantastiskt det
              faktiskt är: Här sitter en holländare och tysk och pratar med
              varandra!
            </seg>
            <seg n="ab19d865">
              Relationen kunde ha varit en helt annan. Jag såg framför mig
              bilder av deras fäder, där den ene ockuperade den andres land.
              Vad gäller deras farfäder låg de antagligen i första världskrigets
              skyttegravar och siktade på varandra med gevär.
            </seg>
            <seg n="21c57bd7">
              Den europeiska unionen har verkligen lyckats med att bryta vår
              krigstyngda historia. Men vi kan inte ta för givet att detta ska
              vara för evigt, utan det gäller att värna den organisation som
              nu är 50 år gammal.
            </seg>
            <seg n="25acb2f3">
              Därför är det så bra att vi nu har en ny regering i Sverige.
              Alliansen vill inte bara att Sverige ska vara medlem i EU utan
              också att Sverige aktivt stärker EU och tillhör dess inre kärna.
              Det är att ta ansvar, ha visioner och visa ledarskap.
            </seg>
            <seg n="860f8fe2">
              Svenska folket röstade bort den regering som i tolv år misskötte
              vårt samarbete med EU och oftast talade illa om det här hemma.
              Precis som socialdemokraterna saknar en jobbpolitik saknade de
              en EU-politik.
            </seg>
            <seg n="a9258e54">
              Det var härligt förra veckan i Bryssel att höra både svenskar
              och andra säga att de verkligen har märkt av hur de svenska ministrarna
              nu närvarar i EU-samarbetet.
            </seg>
            <seg n="d930cea9">
              Vi behöver ett fungerande EU inte för att göra allt men för att
              lösa det som vi inte klarar av själva. Jag tänker framför allt
              på tre frågor där vi verkligen behöver EU.
            </seg>
            <seg n="b09d0b54">
              Det första gäller klimathotet. Det andra gäller hur vi ska få
              till stånd en värld med fred och respekt för mänskliga rättigheter
              och demokrati. Det tredje gäller att vi ska kunna bekämpa den
              organiserade brottslighet som breder ut sig även i vårt land och
              med förgreningar runt om i världen. Vi behöver verkligen EU.
            </seg>
            <seg n="02e835bf">
              Samarbetet utvidgas med alltfler medlemmar. Det är mycket positivt
              både för oss och för dem. Vi säkrar demokrati, marknadsekonomi
              och respekt för mänskliga rättigheter i de länder som kommer med
              i EU.
            </seg>
            <seg n="dd7f6913">
              Att fler länder blir medlemmar i EU, och dörren bör stå fortsatt
              öppen för fler, innebär också svårigheter att komma överens och
              fatta beslut. När det är 27 länder är det svårt att med enighet
              kunna komma till beslut. I bästa fall blir besluten urvattnade
              och i värsta fall blir de inte ens fattade.
            </seg>
            <seg n="c8771970">
              Därför behöver vi det nya fördraget. Det stoppades i frysboxen
              för två år sedan när det blev nej i Frankrike och Holland. Nu
              ska det tinas upp under det tyska ordförandeskapet, och man ska
              försöka att komma vidare i frågan.
            </seg>
            <seg n="90b9fef3">
              Två länder sade nej, men 16 länder har sagt ja och 7 länder avvaktar,
              däribland Sverige. Men egentligen avvaktar inte vi i Sverige.
              Det är bara en formell sak att vi avvaktar. I realiteten finns
              en bred majoritet i Sveriges riksdag som är för fördraget.
            </seg>
            <seg n="b9be3130">
              Regeringen vill att Sverige ska tillhöra EU:s inre kärna. När
              jag hör ordet kärna tänker jag på en frukt eller grönsak. Om man
              ska likna EU vid någon frukt eller grönsak ser jag gärna en soluppvärmd
              röd tomat. Likt EU har tomaten en kärna som består av många små
              olika kärnor.
            </seg>
            <seg n="0b7d902d">
              Regeringens målsättning innebär som jag ser det att vi ska vara
              närvarande i alla kärnor och vara beredda att kompromissa för
              att stärka EU. Vi ska inte plocka russinen ur kakan utan verkligen
              vara med överallt och vara beredda att kompromissa. Jag tycker
              att det är mycket bra.
            </seg>
            <seg n="dbd1f6ec">
              Som liberal vill jag att Sverige ska tillhöra alla kärnorna.
              Jag ser vissa områden där regeringen behöver tänka om lite grann.
              Ett sådant är rättssamarbetets kärna. Det vore väldigt positivt
              om regeringen kunde vara beredd att driva på för att majoritetsbeslut
              ska användas inom rättsområdet och att vi inte ska hålla fast
              vid enhällighet på detta område.
            </seg>
            <seg n="0e038046">
              En annan kärna som det är viktigt för Folkpartiet att Sverige
              ska tillhöra är det ekonomiska området och euron. Folkomröstningen
              år 2003 sade nej. Det sades i debatten då att vi inte kommer att
              ha en ny folkomröstning förrän tidigast år 2010.
            </seg>
            <seg n="79d304a5">
              Omvärlden förändras. Det finns anledning att ompröva beslutet.
              Allt fler länder går med i både EU och eurosamarbetet. Slovenien
              bytte till euro vid årsskiftet. Cypern och även Malta är på väg
              och kanske även Estland till nästa år.
            </seg>
            <seg n="ae82f0d2">
              Kommerskollegium redovisade nyligen en studie som visade att
              Sverige genom att stå utanför eurosamarbetet har förlorat 200
              miljarder kronor i förlorade export- och importintäkter. 200 miljarder
              kronor är väldigt många arbetstillfällen.
            </seg>
            <seg n="d79363d6">
              Det finns all anledning att ta frågan i förnyat beaktande. Vi
              ska inte ha en ny folkomröstning innan år 2010, men varför inte
              år 2010 i samband med valet? Sverige behöver gå med i eurosamarbetet.
            </seg>
            <seg n="f318ecf0">
              Fru talman! Avslutningsvis vill jag ta upp frågan om Vitryssland.
              Jag har besökt landet flera gånger och har sett hur förtrycket
              hårdnar. Folkpartiet har länge i riksdagen krävt ett ökat engagemang
              från Sveriges och EU:s sida.
            </seg>
            <seg n="52d1e283">
              Det är oerhört glädjande att se att Sverige ska öppna en ambassad
              i Minsk och att vi ska öka biståndet till Vitryssland. Det är
              någonting som Socialdemokraterna ofta utlovade men aldrig genomförde.
            </seg>
          </u>
          <note type="speaker" n="fe65bac4">
            Anf. 44 CARINA HÄGG (s) replik:
          </note>
          <u who="Q3374704" xml:id="i-2b75d1687b648f38-0" n="4f38ff42" next="i-f9329170a98fd1bb-0">
            <seg n="6c2f4a21">
              Fru talman! Vi har nu fått den utrikespolitiska debattens största
              folkpartistiska nyhet presenterad, att man ser tomaten som den
              stora symbolen för EU. Jag måste säga att det i mina ögon är en
              lite märklig tomat. Tomaten, denna mjuka grönsak, står ju ofta
              för motståndet.
            </seg>
            <seg n="eefd11ef">
              Jag noterade också det som var frånvarande i Cecilia Wigströms
              tal här i dag. I dag lyfte man inte fram Dawit Isaak, och folkmordet
              i Darfur nämndes inte. Var det bara retorik när Folkpartiet talade
              om folkmord i Darfur före valet?
            </seg>
            <seg n="27f03d2f">
              Regeringen har nu, som vi har hört i deklarationen, definierat
              ned folkmordet till lidande. Först var det folkmord, sedan kris
              och nu lidande. Utrikesminister Laila Freivalds definierade det
              som hände i Darfur som folkmord.
            </seg>
            <seg n="ec4a650d">
              Ögonen riktar sig fortfarande mot detta regionala område. Darfur
              är en del av Sudan. Problemen är inte lösta. Vi har fortfarande
              anledning att konstatera att hundratusentals liv skördas och människor
              har drivits på flykt.
            </seg>
            <seg n="159cf5d4">
              Det är viktigt att vi fortsätter engagera oss för Darfur. Men
              vart tog Cecilia Wigströms engagemang för Darfur vägen när Folkpartiet
              blev en del av regeringen? Varför har folkmordet reducerats till
              lidande i dagens debatt?
            </seg>
          </u>
          <note n="3045133b">
            Anf. 45 CECILIA WIGSTRÖM i Göteborg (fp) replik:
          </note>
          <u who="Q3374704" xml:id="i-f9329170a98fd1bb-0" n="4f38ff42" prev="i-2b75d1687b648f38-0">
            <seg n="d4763bc0">
              Fru talman! Först och främst vill jag säga att mitt anförande
              inte bara handlade om tomater. Jag tycker att tomater är väldigt
              goda, särskilt om de legat framme i solen och inte förvarats i
              kylskåp.
            </seg>
            <seg n="cb9902ed">
              Det viktiga jag tog upp i mitt anförande var EU-frågorna. Vi
              har en engagerad regering som sysslar med detta, till skillnad
              från den socialdemokratiska regeringen. Det är viktigt att vi
              börjar diskutera EU-frågorna i hela samhället. Med regeringens
              ledarskap kommer debatten och diskussionen om hur viktigt EU är
              också att få fotfäste i de breda befolkningslagren i Sverige.
            </seg>
            <seg n="63a2edcd">
              Carina Hägg frågade om Dawit Isaak och Darfur. De frågorna togs
              upp av min kollega Birgitta Ohlsson. Det är väldigt tydligt var
              Folkpartiet står i de frågorna. Jag leder riksdagens tvärpolitiska
              Dawit Isaak-grupp som kämpar för att han ska bli fri. Folkpartiet
              har hela tiden, och det gjorde Birgitta Ohlsson också, hävdat
              att vi måste agera för att stoppa folkmordet i Darfur.
            </seg>
          </u>
          <note type="speaker" n="e3b808c9">
            Anf. 46 CARINA HÄGG (s) replik:
          </note>
          <u who="Q3374704" xml:id="i-2b75d1687b648f38-1" n="4f38ff42" next="i-f9329170a98fd1bb-1">
            <seg n="84ba4bb2">
              Fru talman! Det är viktigt att vi är väldigt klara på den här
              punkten innan vi lämnar kammaren. Ska jag uppfatta det så, vilket
              jag gör när jag tolkar vad Cecilia Wigström säger i sin replik,
              att folkmordet i Darfur inte längre är ett folkmord för Folkpartiet?
            </seg>
            <seg n="9dc4948a">
              Det var ett epitet och en beteckning som bara var viktig när
              man var i opposition. Nu är det inte ens längre en kris, vilket
              vi såg i regeringsdeklarationen. I utrikesdeklarationen är det
              nu ett lidande.
            </seg>
            <seg n="97846305">
              Står Folkpartiet bakom det? Är det Folkpartiets politik? Jag
              vill veta det från Cecilia Wigström som tidigare har varit engagerad
              i den debatten. Jag uppskattar att få ett svar även från Cecilia
              Wigström i nästa replik.
            </seg>
          </u>
          <note n="00c2f736">
            Anf. 47 CECILIA WIGSTRÖM i Göteborg (fp) replik:
          </note>
          <u who="Q3374704" xml:id="i-f9329170a98fd1bb-1" n="4f38ff42" prev="i-2b75d1687b648f38-1">
            <seg n="b1f6ad6b">
              Fru talman! Från Folkpartiets sida anser vi att det är ett folkmord
              som sker i Darfur. Vi har så klart en alliansregering där vi gör
              vissa kompromisser. Men jag vet att våra alliansbröder och allianssystrar
              ser lika allvarligt på situationen som vi.
            </seg>
            <seg n="214aed45">
              Oavsett vad man ger det för epitet är det ett fruktansvärt lidande.
              Det är mördande och massvåldtäkter. Vi i alliansregeringen är
              överens om att försökta stoppa detta. Detta engagemang från regeringens
              sida är vällovligt. Jag har stora förhoppningar med den utrikesminister
              vi har att också nå framgångar i den frågan.
            </seg>
            <seg n="24456bac">
              Det är riktigt som Carina Hägg säger: Jag har varit engagerad
              vad gäller folkmordet i Darfur. Det var jag väldigt mycket för
              att den förra socialdemokratiska regeringen gjorde för lite för
              att stoppa folkmordet. Den hänvisade bara till FN och gömde sig
              bakom AU när vi alla faktiskt har ett ansvar.
            </seg>
          </u>
          <note type="speaker" n="c72a12d2">
            Anf. 48 VERONICA PALM (s) replik:
          </note>
          <u who="Q4971741" xml:id="i-89bf8fba8e97efb8-2" n="f17dd1cf" next="i-f96bc143566ad612-2">
            <seg n="2c42bae6">
              Fru talman! Det är ganska tydligt att det finns olika ingångar
              i den här utrikespolitiska debatten. Den socialdemokratiska skuggrapporten
              eller skuggdeklarationen heter En rättvis värld är möjlig . Samtliga
              borgerliga företrädare fokuserar på Europa eller till och med
              på EU som kärnan för utrikespolitiken.
            </seg>
            <seg n="82de46f4">
              Jag blir lite upprörd nu, så jag ska försöka koncentrera mig.
              Men det här är föraktfullt. Man kan vara föraktfull mot den socialdemokratiska
              regeringen, men att vara föraktfull mot det svenska folket tycker
              jag är lite tragiskt. Man sopar bort en folkomröstning med så
              djupt engagemang och så viktiga debatter som den vi hade om medlemskapet
              i en valutaunion. Man säger: Ja, ja nu går vi vidare. Men ska
              vi fördjupa samarbetet?
            </seg>
            <seg n="642e1ba9">
              De människor jag mötte sade ett klart och tydligt nej till ett
              valutasamarbete av politiska skäl och inte av någon rädsla för
              Europa, som man ibland kan få utmålat för sig. Jag vill uppmana
              Cecilia Wigström att be om ursäkt.
            </seg>
          </u>
          <note n="8f11cf46">
            Anf. 49 CECILIA WIGSTRÖM i Göteborg (fp) replik:
          </note>
          <u who="Q4971741" xml:id="i-f96bc143566ad612-2" n="f17dd1cf" prev="i-89bf8fba8e97efb8-2">
            <seg n="a32f456a">
              Fru talman! Jag tänker definitivt inte be om ursäkt för min åsikt.
              Den är att eurosamarbetet är oerhört viktigt för Sverige. Svenska
              folket sade nej 2003, men omständigheterna har ändrats. Jag tycker
              att det vore föraktfullt att inte ge svenska folket en chans att
              ta en förnyad prövning av frågan.
            </seg>
            <seg n="97e6f7f2">
              År 2003 hade vi inte 27 länder i EU-samarbetet. Det är en helt
              ny situation. Det är ett helt nytt EU som vi har i dag. Fler länder
              är på väg in i eurosamarbetet. Vi kan också numera bedöma de negativa
              effekterna av att vi stått utanför. 200 miljarder kronor i uteblivna
              export- och importintäkter det är många arbetstillfällen.
            </seg>
            <seg n="f695cf10">
              Jag har inte läst er skuggrapport. Men jag blir lite orolig,
              för jag antar att det inte står så mycket om EU där. Det bekräftar
              bara det som har varit problemet med socialdemokratin: Ni har
              inte tagit EU-samarbetet på allvar. Man måste vårda detta.
            </seg>
            <seg n="8ffeb4ce">
              Jag träffade som sagt två domare. Vem vet? Man kan inte ta freden
              för given. Vi måste hela tiden och ständigt arbeta för att stärka
              det europeiska samarbetet.
            </seg>
          </u>
          <note type="speaker" n="969e85bc">
            Anf. 50 VERONICA PALM (s) replik:
          </note>
          <u who="Q4971741" xml:id="i-89bf8fba8e97efb8-3" n="f17dd1cf" next="i-f96bc143566ad612-3">
            <seg n="1a3ed22d">
              Fru talman! Man kan inte heller ta mättnaden för given. Vi vet
              att det är massor med människor som svälter i världen. Vi i Sverige
              gör en viktig insats med ett bistånd som även i den här budgeten
              nådde 1 procent i rambistånd. Men 1 ½ miljard trollades bort genom
              någon budgetteknisk fint på Finansdepartementet. Folkpartiets
              företrädare säger: Nej, så där ska det inte vara nästa gång. Det
              där visste vi inte riktigt om, och nu tror vi att det bara är
              en tillfällighet. Så säger man.
            </seg>
            <seg n="98994a22">
              Men när man går tillbaka till det som är Cecilias och den borgerliga
              alliansens utgångspunkt, nämligen Europa i allt väsentligt, ser
              man att en tredjedel av det samlade biståndet både EU-biståndet
              och det bilaterala biståndet från medlemsstaterna försvinner på
              det här sättet. De försvinner antingen via avskrivningar för gamla
              skulder eller på gränsen till Dacbistånd eller militärt bistånd.
            </seg>
            <seg n="58d97350">
              Jag skulle vilja ställa en fråga till Cecilia Wigström. Tycker
              du att det här är ett bra sätt att samordna en gemensam europeisk
              politik? Ska vi har mer av borttrollning av humanitärt bistånd
              i nästa budget?
            </seg>
          </u>
          <note n="59c27410">
            Anf. 51 CECILIA WIGSTRÖM i Göteborg (fp) replik:
          </note>
          <u who="Q4971741" xml:id="i-f96bc143566ad612-3" n="f17dd1cf" prev="i-89bf8fba8e97efb8-3">
            <seg n="5f5798f9">
              Fru talman! Jag tycker att det är olyckligt att göra som Veronica
              Palm gör, det vill säga att mena att det finns ett motsatsförhållande
              mellan att vara engagerad i Europa och att bry sig om den övriga
              delen av världen. Jag tycker att detta går mycket väl ihop; det
              går hand i hand.
            </seg>
            <seg n="e0c7287c">
              Folkpartiet är det första parti som verkligen har stått på barrikaderna
              för att vi ska ha ett stort bistånd. Men om vi ska få bättre villkor
              för fattiga och förtryckta människor runt om i världen så behöver
              vi ett starkt EU. Sverige som ett litet land kan inte självt se
              till att ge dem fred för det är vad som verkligen behövs om man
              ska utrota fattigdom. Det behövs också respekt för mänskliga rättigheter
              och demokrati. Det är någonting som vi inte kan hjälpa de här
              länderna med om vi inte samarbetar inom EU.
            </seg>
            <seg n="6413b6a2">
              EU kan vara en fantastiskt stor och stark kraft för det goda
              i världen, som mänskliga rättigheter. Det är någonting som vi
              måste använda oss av. Därför ser jag att man kan vara engagerad
              både i Europa och i omvärlden. Det går hand i hand.
            </seg>
          </u>
          <note type="speaker" n="9c81a8cd">
            Anf. 52 ULF HOLM (mp) replik:
          </note>
          <u who="Q520956" xml:id="i-c18dcc94c1c05516-0" n="e0b287fe" next="i-783cb6c818d56104-0">
            <seg n="325e3fa7">
              Fru talman! Cecilia Wigström säger att hon är stolt över att
              ha en regering som är aktiv i EU-politik. Vi ska tillhöra EU:s
              kärna.
            </seg>
            <seg n="51b77bf8">
              Utbildningsminister Lars Leijonborg var på EU-nämndens möte i
              går. Han skulle inte åka på nästa möte.
            </seg>
            <seg n="1c864849">
              Vi hade en diskussion om EU:s deklaration om EU:s framtid för
              en månad sedan. Enligt återrapporten till EU-nämnden sade den
              svenska ministern Cecilia Malmström ingenting, medan andra ministrar
              sade att det var en vansinnig process. I återrapporten skrev man
              till och med completely crazy . Det är ganska starka ord. Vad
              sade den svenska EU-ministern? Ingenting.
            </seg>
            <seg n="e86ed2c0">
              Är det vad Cecilia Wigström kallar att tillhöra kärnan och vara
              aktiv? Nej, att vara aktiv i EU-politiken är också att ta ställning
              och ifrågasätta saker. Vi vet att den svenska opinionen är kritisk
              till EU. Den tycker inte att vi ska ge mer makt åt EU. Kan inte
              Cecilia Wigström säga något om det?
            </seg>
          </u>
          <note n="f4a3c7da">
            Anf. 53 CECILIA WIGSTRÖM i Göteborg (fp) replik:
          </note>
          <u who="Q520956" xml:id="i-783cb6c818d56104-0" n="e0b287fe" prev="i-c18dcc94c1c05516-0">
            <seg n="49def0ab">
              Fru talman! Jag ska säga något om det som Ulf Holm inledde med,
              nämligen detta med att vara aktiv och säga något.
            </seg>
            <seg n="f9b6252c">
              Ulf Holm berättade att Cecilia Malmström hade suttit tyst på
              ett möte medan andra kritiserade. Antagligen var det så att Cecilia
              Malmström var tyst eftersom hon helt enkelt höll med.
            </seg>
            <seg n="dc88fe2e">
              När jag i förra veckan var i Bryssel med EU-nämnden fick vi höra
              att EU-samarbetet har ändrats mycket. Det innebär att sedan det
              blev 27 medlemsländer kan varje land inte yttra sig, det tar alldeles
              för lång tid. Man har märkt en radikal kulturförändring, där avsevärt
              färre länder yttrar sig. Då blir det också mer effektivt.
            </seg>
            <seg n="f464c028">
              Man kan inte efter ett ministerrådsmöte dra slutsatsen att Cecilia
              Malmström inte är aktiv. Hon är den bästa EU-minister vi någonsin
              har haft; Bosse Ringholm var i princip aldrig närvarande i Bryssel.
              Inte nog med det, hon har också inlett ett arbete med Sveriges
              alla län för att åka runt och prata och diskutera EU och föra
              ut EU-frågorna i hela Sverige.
            </seg>
          </u>
          <note type="speaker" n="2bc1d3bd">
            Anf. 54 ULF HOLM (mp) replik:
          </note>
          <u who="Q520956" xml:id="i-c18dcc94c1c05516-1" n="e0b287fe" next="i-783cb6c818d56104-1">
            <seg n="8da5c662">
              Fru talman! Svaret är att Sverige inte ska yttra sig i EU. Vi
              ska sitta som en ja-sägande nickedocka och låta andra stater diskutera
              EU:s framtid. Jag skulle vilja ha en regering som pratade om EU:s
              framtid i ett öppet perspektiv och inte bara centrerat till dagens
              EU. Dagens EU är inte framtidens EU. Det kräver nya utmaningar
              och nya infallsvinklar, och Sverige borde faktiskt vara med i
              diskussionen om framtidens EU.
            </seg>
            <seg n="be619675">
              Jag tycker inte att EU ska ha mer makt. Men jag inser att vi
              nog kommer att få vara med i EU några år till.
            </seg>
            <seg n="ae347159">
              Den stora omvälvningen i Cecilia Wigströms tal var att vi ska
              öppna för en ny folkomröstning om euron redan 2010. Var är respekten
              för svenska folkets åsikt? Vi har haft en folkomröstning om detta.
              Det var ett politiskt och ideologiskt ställningstagande att vi
              inte ska vara medlemmar i EMU. Jag hoppas att Cecilia Wigström
              kan acceptera detta beslut.
            </seg>
          </u>
          <note n="82ce195d">
            Anf. 55 CECILIA WIGSTRÖM i Göteborg (fp) replik:
          </note>
          <u who="Q520956" xml:id="i-783cb6c818d56104-1" n="e0b287fe" prev="i-c18dcc94c1c05516-1">
            <seg n="79424b15">
              Fru talman! Ulf Holm säger att regeringen bara kommer att vara
              ja-sägare. Det tror jag inte alls.
            </seg>
            <seg n="352c3dfa">
              Det viktiga är att om vi vill tillhöra EU:s inre kärna och bidra
              aktivt till EU-samarbetet måste vi också kompromissa, ibland säga
              ja och ibland säga nej.
            </seg>
            <seg n="0bc3375d">
              Man kan inte göra som Miljöpartiet vill, det vill säga lämna
              hela EU och vända det ryggen. Det är inte Europas framtid. Jag
              tror inte att det i något annat land finns stöd för den vision
              som Miljöpartiet har för framtiden.
            </seg>
            <seg n="cce9a93c">
              Jag tycker ändå att Ulf Holm kan ge regeringen ett erkännande.
              Vi har en seriös regering som på allvar vill diskutera EU-frågorna
              på ett öppet sätt med svenska folket och i Sveriges riksdag och
              som vill ta sig an framtidsutmaningar såsom klimathotet, den globala
              brottsligheten och hur vi ska uppnå en fredlig värld framöver.
            </seg>
          </u>
          <note type="speaker" n="c24add59">
            Anf. 56 KALLE LARSSON (v) replik:
          </note>
          <u who="Q5937876" xml:id="i-3c5e15a9c5cd6b11-0" n="2d0c6a59" next="i-8247ad633f32b3d0-0">
            <seg n="6fbb80c3">
              Fru talman! Jag tror att jag kan lugna Cecilia Wigström på en
              punkt. Eurocentrismen är lika fördelad mellan den påstådda socialdemokratiska
              oppositionen och regeringsmakten. Lyssnade man på Urban Ahlins
              anförande tidigare kunde man notera att det var EU som skulle
              göra nästan allting här i världen. Där delar jag den tidigare
              inlaga som Carl Bildt bidrog med om att det är ganska likt i ganska
              mycket mellan det som påstås vara opposition och det som är regeringsmakt.
            </seg>
            <seg n="9c8d0f53">
              Jag ska ge Cecilia Wigström chans att säga något mer om EMU-folkomröstningen.
              Det är klart att man kan begära nya folkomröstningar. Visst måste
              vi kunna ta ställning igen om verkligheten förändras.
            </seg>
            <seg n="1cec4702">
              Men står det i så fall inte högre på dagordningen att ställa
              frågan om EU-medlemskapet? Den folkomröstningen skedde långt tidigare.
              Varför är den frågan, som det framstod alldeles nyss, så fullständigt
              otänkbar för Cecilia Wigström? Frågan om EMU vill hon däremot
              gärna ställa till folket igen. Är det bara de gånger som Cecilia
              Wigström inte håller med om resultatet som vi ska rösta igen?
            </seg>
          </u>
          <note n="ff90797d">
            Anf. 57 CECILIA WIGSTRÖM i Göteborg (fp) replik:
          </note>
          <u who="Q5937876" xml:id="i-8247ad633f32b3d0-0" n="2d0c6a59" prev="i-3c5e15a9c5cd6b11-0">
            <seg n="1da5b314">
              Fru talman! Jag kan hålla med Kalle Larsson om att Socialdemokraterna
              i mångt och mycket, precis som vi, är väldigt positiva till EU-samarbetet.
              Men jag hade önskat att den förra regeringen rakryggat hade vågat
              stå upp för detta genom aktiv handling, genom att delta i EU:s
              ministerråd och inte, som Bosse Ringholm, bara vara närvarande
              en av tolv gånger. Jag tror att Miljöpartiet och Vänsterpartiet
              mycket väl kan ha spelat en roll här eftersom ni var stödpartier
              till den regeringen och era partier är stora EU-motståndare.
            </seg>
            <seg n="3e3c901f">
              När det gäller en folkomröstning om euron tycker jag att när
              situationen förändras i omvärlden är det helt rimligt att svenska
              folket, vi alla, inte ska vara bundet av ett beslut som vi fattade
              under helt andra förutsättningar. Som jag sade är EU helt annorlunda.
              Nu har vi 27 medlemsländer, och fler och fler går med i eurosamarbetet.
            </seg>
          </u>
          <note type="speaker" n="3027e2fc">
            Anf. 58 KALLE LARSSON (v) replik:
          </note>
          <u who="Q5937876" xml:id="i-3c5e15a9c5cd6b11-1" n="2d0c6a59" next="i-8247ad633f32b3d0-1">
            <seg n="57aeae01">
              Fru talman! Just det, och därav min fråga som ännu är obesvarad.
              EU är helt annorlunda. Borde vi då inte kunna folkomrösta om medlemskapet
              likaväl som om medlemskapet i den ekonomiska och monetära unionen?
              Det var väl det som var huvudfrågan? Det blir problematiskt om
              man vill använda demokratin i form av folkomröstningar när omröstningarna
              tidigare har gått en emot samtidigt som man alltid accepterar
              dem när de har gått i ens egen riktning. Jag kan mycket väl se
              att vi i framtiden kommer att behöva en folkomröstning om EMU
              igen. Då kommer Vänstern tillsammans med progressiva krafter och
              breda folklager i det här landet att segra en gång till. Men varför
              är det så omöjligt att tänka sig en ny folkomröstning om EU-medlemskapet
              för Cecilia Wigström? Svara nu på den frågan! Är folkomröstningar
              någonting som bara ska användas när man ska ändra folkets beslut
              när de har röstat fel enligt den egna personliga uppfattningen?
            </seg>
          </u>
          <note n="cabbb23e">
            Anf. 59 CECILIA WIGSTRÖM i Göteborg (fp) replik:
          </note>
          <u who="Q5937876" xml:id="i-8247ad633f32b3d0-1" n="2d0c6a59" prev="i-3c5e15a9c5cd6b11-1">
            <seg n="9c613faa">
              Fru talman! Man kan ha många diskussioner om när en folkomröstning
              är lämplig eller inte. Jag tänker inte stå här och driva att vi
              ska ha en folkomröstning om EU-medlemskapet. Den frågan får Kalle
              Larsson själv driva med lite bra argument för varför situationen
              har ändrat sig. Det finns en grundläggande skillnad mellan frågan
              om EU-medlemskap och frågan om medlemskap i eurosamarbetet. Medlemskapet
              i eurosamarbetet är i grunden en teknisk fråga om valuta, men
              EU-medlemskapet handlar om vilka länder vi över huvud taget ska
              samarbeta med. Det är två helt olika grundläggande frågor. Jag
              tycker att det finns anledning att återkomma till frågan om euron.
              Det är en teknisk fråga som enbart handlar om vår valuta. Jag
              vill återupprepa att jag anser att vi inte kan vara bundna av
              ett folkomröstningsresultat som kan behöva omprövas i dag när
              omvärlden har förändrats så mycket genom fler EU-medlemmar och
              fler medlemmar i eurosamarbetet. Vi ser nu att vi har förlorat
              200 miljarder kronor på att stå utanför.
            </seg>
          </u>
          <note type="speaker" n="cb33e2c8">
            Anf. 60 KALLE LARSSON (v):
          </note>
          <u who="Q5937876" xml:id="i-ecc6e6e2c46fabf1-0" n="2d0c6a59">
            <seg n="a37c13d4">
              Fru talman! Smaka på orden i citatet: Det var en politik som
              i allt väsentligt tjänade oss väl. Det är hämtat ur den utrikesdeklaration
              vi nu har fått ta del av i kammaren. Så kan man beskriva hur en
              av de sista spikarna i neutralitetspolitikens och alliansfrihetens
              kista nu slås in. Det är väl värt att påminna kammaren och dem
              som läser debatten i efterhand om att de första spikarna i alliansfrihetens
              och neutralitetens kista inte alls spikades av borgerliga företrädare
              utan i allt väsentligt av socialdemokratiska utrikesministrar
              och statsministrar. För den som kunnat följa debatten de senaste
              åren har glidningen i ord och uttryck varit tydlig och klar. För
              alla oss som har tyckt och fortsatt tycker att neutralitet och
              alliansfrihet är den bästa vägen att säkerhetspolitiskt garantera
              att Sverige inte dras in i konflikter och att förhindra utökade
              konflikter i världen finns det i dag anledning att ifrågasätta
              den borgerliga regeringens fullföljande av det Socialdemokraterna
              tidigare har inlett.
            </seg>
            <seg n="bffe1df5">
              Det vi nu ser i den utrikespolitiska deklarationen är snarare
              välkomnandet av närmandet till Nato, en militärallians som har
              många konflikter och många döda på sitt samvete. Det är ett välkomnande
              av EU:s militarisering i en tid när många av oss hoppades att
              kalla krigets sammanbrott skulle innebära färre militärallianser
              och färre vapen i vår värld.
            </seg>
            <seg n="186dad17">
              Jag har all respekt för att man inte hinner nämna allting i en
              utrikespolitisk deklaration. Det är fullt begripligt av rent praktiska
              skäl. Men jag tror att frågor som hade kunnat vara med och väl
              hade förtjänat sin plats är till exempel situationen i Västsahara,
              som ingen tidigare har nämnt i den här debatten. Där är det värt
              att notera att i takt med att Polisario sträcker ut handen och
              försöker få förändring till stånd är det mycket tydligt att det
              marockanska förtrycket snarare hårdnar än mjuknar. Om detta nämns
              inget, men replikrätten är fri. Vem som helst som önskar använda
              den är välkommen.
            </seg>
            <seg n="57c4b63a">
              Sedan tävlar utrikesministern och Socialdemokraternas främsta
              företrädare, i den här debatten i alla fall, om eurocentrismen
              som kännetecken. Men man säger ingenting om de murar som just
              nu byggs runt det europeiska samarbetet. I morgon träffas EU:s
              justitie- och migrationsministrar för att diskutera hur det som
              kallas Frontex ska kunna stärkas av Sverige. Vilka fartyg, vilka
              båtar och eventuellt vilka poliser och militärer ska Sverige sända
              för att hindra flyktingar som flyr från det fattiga och konfliktdrabbade
              Afrika att ta sig in på EU:s territorium? Vi har krävt svar i
              flera sammanhang, till exempel på gårdagens sammanträde i EU-nämnden,
              men vi har ännu inte fått något svar. Finns det någon borgerlig
              företrädare i denna kammare, som ju har fri replikrätt, som kan
              berätta hur regeringen tänker? Själva vill de inget säga.
            </seg>
            <seg n="44f0c2dc">
              Urban Ahlin talade tidigare om personer som simmade efter cocacolaburkar,
              och det är väl värt att notera att nu simmar människor i Medelhavet
              för att försöka rädda sina liv. Det som hindrar dem är murar i
              ett fästningsbygge som inte bara är byggt av den borgerliga regering
              vi ser nu utan också av den tidigare socialdemokratiska. Transportörsansvar,
              Dublinkonvention och allt detta är byggt i gemenskap mellan socialdemokrater
              och moderater.
            </seg>
            <seg n="04a7f9bb">
              Det nämns inte heller någonting om krigshoten mot Iran. Jag ska
              ge utrikesministern en chans att säga något om det som jag tror
              att han glömde svara på tidigare, nämligen om det som folkpartisten
              Fredrik Malm utropade i allmän yra vid en fest nyligen är en gemensam
              värdegrund för den borgerliga regeringen och alliansen. Han sade:
              En del säger USA ut ur Irak. Jag säger USA in i Iran.
            </seg>
            <seg n="2db9f0aa">
              Är det den borgerliga regeringens uppfattning? Är det blodets
              språk som också regeringen talar? Eller var det just fred och
              försoning som skulle vara kännetecknet?
            </seg>
            <seg n="2a7aa482">
              Jag tror att det finns mycket som man skulle kunna säga om den
              här utrikespolitiska deklarationen. Det var någon som sade att
              problemet är vita fläckar i den borgerliga utrikespolitiken. Men
              det är lika problematiskt med det som nämns inte på alla punkter,
              låt mig säga det. Det finns delar där vi också håller med om beskrivningen.
              Allmänt välvilliga ord har ju den effekten att det är lätt att
              hålla med om dem.
            </seg>
            <seg n="61af9c01">
              När man beskriver situationen i Irak som något man behöver betrakta
              med stor oro är det en beskrivning många kan hålla med om. Men
              var finns åtgärderna? Det ifrågasattes tidigare om det var nödvändigt,
              viktigt eller rätt att säga att ockupationstrupperna omedelbart
              borde lämna landet. Urban Ahlin nämnde det som fullständigt ansvarslöst.
              Jag menar nog att det mest ansvarslösa man just nu kan göra är
              att försvara och legitimera att trupperna finns kvar. En folkrättsvidrig
              ockupation, som man inledde med, kan inte heller få folkrättens
              legitimitet i efterhand på det sätt som man nu försöker att åstadkomma.
              Därför finns det mycket man skulle kunna säga om förtrycket i
              Kina, i Iran, en regim som vi verkligen har bekämpat och kommer
              att fortsätta att bekämpa, i Nordkorea och i mängder av stater
              över världen. Men den avgörande frågan just nu måste vara att
              kräva: USA ut ur Irak.
            </seg>
          </u>
          <note type="speaker" n="9f0782fe">
            Anf. 61 Utrikesminister CARL BILDT (m) replik:
          </note>
          <u who="Q52922" xml:id="i-dc5d8208d2c2caaf-5" n="881b3165">
            <seg n="cb060216">
              Fru talman! Jag ska bara ta upp en aspekt av det Kalle Larsson
              hade att säga. Det handlar om neutralitetspolitiken. Han konstaterar
              att den tillhör en svunnen tid och att både denna regering och
              tydligen också Socialdemokraterna har lagt den på hyllan. Han
              vill ha den kvar.
            </seg>
            <seg n="5435a590">
              Ja, vi strävade efter neutralitet i en situation där vi hade
              Sovjetunionen och den västliga fria världen. Det var säkerhetspolitiskt
              betingat. Kalle Larsson vill att vi ska vara neutrala i dag. Mellan
              vilka då? är min fråga.
            </seg>
            <seg n="d01734a1">
              Jag tycker att vi ska ha ett Sverige som står upp för våra värderingar
              om fred, frihet, försoning och demokratisk utveckling och att
              vi ska kunna vara engagerade på ett helt annat sätt också i konfliktlösning
              inte neutralt bara stå där och titta och inte säga någonting utan
              engagera oss med all den kraft vi kan. Det inkluderar också insatser
              med fredsbevarande soldater, det Kalle Larsson kallar militarisering.
            </seg>
            <seg n="7213eb59">
              Vi ska vara stolta över det vi kan göra i Kosovo, i Afghanistan
              och möjligen i Darfur, det vi har gjort i Liberia och det vi gör
              utanför Libanons kust. FN och världen skriker efter mer av dessa
              insatser. Det är den typen av värld vi lever i inte en värld där
              vi neutralt ska vara tysta och inte bry oss om utan en värld där
              vi kan bygga allianser för engagemang.
            </seg>
          </u>
          <note type="speaker" n="4d491498">
            Anf. 62 KALLE LARSSON (v) replik:
          </note>
          <u who="Q5937876" xml:id="i-ecc6e6e2c46fabf1-1" n="2d0c6a59">
            <seg n="be48ca22">
              Fru talman! Jag tror att jag har levt i en illusion, nämligen
              illusionen att Carl Bildt skulle vara en debattör med förmåga
              till något mer än denna grova debatteknik. Skulle alternativen
              vara att stå och titta på eller att närma sig Nato och EU:s militarisering?
              Hur har det då tidigare, när vi varit fullt neutrala och alliansfria,
              varit möjligt att vara den starka röst för förtryckta folk i världen
              som Sverige trots allt är känt som? Stod Sverige och tittade på
              under Vietnamkriget? Nej, Sverige tog aktiv ställning. Sveriges
              röst hördes därför att vi var neutrala och alliansfria. Sveriges
              röst hördes därför att vi faktiskt hade någonting väsentligt att
              säga och kunde göra det därför att vi inte var knutna till militärallianser,
              vare sig på den ena eller andra sidan.
            </seg>
            <seg n="db69d3d2">
              Vi ska inte vara neutrala i de konflikter som pågår. Men vi ska
              inte knyta oss till allianser som kräver vår lojalitet och tystnad.
            </seg>
          </u>
          <note type="speaker" n="ff25157d">
            Anf. 63 Utrikesminister CARL BILDT (m) replik:
          </note>
          <u who="Q52922" xml:id="i-dc5d8208d2c2caaf-6" n="881b3165">
            <seg n="0d32e6d4">
              Fru talman! Någon begreppsförvirring finns förmodligen. Kalle
              Larsson säger: Vi ska inte vara neutrala i de konflikter som finns.
              Det var ju precis det som neutralitetspolitiken handlade om. Neutralitetspolitiken
              var en säkerhetspolitisk inriktning som syftade till att landet
              i händelse av krig skulle kunna upprätthålla en neutralitetspolitik.
              Det var det den var.
            </seg>
            <seg n="02bdd62a">
              Jag frågade Kalle Larsson vad vi ska vara neutrala mellan, och
              det var inte mellan någonting. I stället säger han: Vi ska inte
              vara neutrala i de konflikter som finns. Tack och välkommen också
              Kalle Larsson till dem som har förpassat neutralitetspolitiken
              till historien!
            </seg>
          </u>
          <note type="speaker" n="3321414d">
            Anf. 64 KALLE LARSSON (v) replik:
          </note>
          <u who="Q5937876" xml:id="i-ecc6e6e2c46fabf1-2" n="2d0c6a59">
            <seg n="74f8e7bd">
              Fru talman! De personer som i efterhand studerar de här dokumenten
              tror jag kommer att kunna konstatera att den som vrider på begreppen
              just nu är utrikesministern. Det vi talar om är ju hur Sverige
              ska agera för att väcka röster i världen och delta i att förstärka
              de röster som behöver stärkas. Där kan vi inte vara neutrala.
              Vi kan inte vara neutrala i strider som handlar om frigörelse
              av människor. Men att vi skulle binda oss till en militärmakt,
              att vi skulle knyta oss till den enda kvarvarande militäralliansen
              det är ju den vi talar om här nämligen Nato, är för oss fullkomligt
              otänkbart. Och det är det öppnandet som sker genom denna utrikespolitiska
              deklaration.
            </seg>
            <seg n="e4840eda">
              Neutrala mellan vilka då? frågar Carl Bildt. Jo, neutrala såtillvida
              att vi inte knyter oss till USA:s krigföring runt om i världen,
              neutrala såtillvida att vi inte ställer upp på den så kallade
              kamp mot terrorism som berövar tusentals människor livet varje
              dag.
            </seg>
          </u>
          <note type="speaker" n="3dedaa6a">
            Anf. 65 CARL B HAMILTON (fp) replik:
          </note>
          <u who="Q6196285" xml:id="i-c21e90d62c8fd839-0" n="b539619c">
            <seg n="5d4989cb">
              Fru talman! Jag vill ta upp ett dilemma vi har i Europa som jag
              inte har någon lösning på men som Kalle Larsson föreföll ha en
              lösning på.
            </seg>
            <seg n="9a22d124">
              Det är ju väldigt många framför allt afrikaner som migrerar från
              Afrika till Europeiska unionen Spanien, Italien, Malta. Förra
              året rörde det sig om kanske 30 000, och utöver dessa var det
              kanske 3 000 som drunknade på vägen. Då är frågan hur man ska
              hantera detta. Såvitt jag förstår det menar Kalle Larsson att
              vi i Europa ska ha fri invandring från Afrika. Om det inte är
              fri invandring från Afrika som Kalle Larsson förespråkar, vad
              är det då?
            </seg>
          </u>
          <note type="speaker" n="a5f59f61">
            Anf. 66 KALLE LARSSON (v) replik:
          </note>
          <u who="Q5937876" xml:id="i-ecc6e6e2c46fabf1-3" n="2d0c6a59">
            <seg n="9a0ac981">
              Fru talman! Tack för frågan! Nej, vi förespråkar ingen fri invandring,
              vare sig från Afrika eller från något annat land, utan står för
              en reglerad invandring. Visserligen är mitt och Vänsterpartiets
              mål en värld utan gränser, men den framtiden har vi ändå framför
              oss fortfarande.
            </seg>
            <seg n="bee088cd">
              Det vi i dag ser är att människor inte har möjlighet att komma
              till EU för att utnyttja den konventionsfästa rätten att söka
              asyl. Det är detta som i dag utgör problemet. Det betyder inte
              att var och en av dem som, om jag fick bestämma, skulle ha möjlighet
              att komma till EU:s olika medlemsstater sedan skulle ha rätt att
              stanna där. Rätten att få sin ansökan om asyl prövad måste man
              dock ha, och den förhindras människor i dag att utöva. När båtar
              bordas och fartyg förhindras att lämna Afrikas kust får man inte
              ens söka asyl.
            </seg>
            <seg n="b5625f51">
              Jag vill gärna fråga Carl Hamilton: Vad är det egentligen för
              styrkor och trupper som Sverige ska bidra med? Har du svar på
              den frågan?
            </seg>
          </u>
          <note type="speaker" n="a86d5d44">
            Anf. 67 CARL B HAMILTON (fp) replik:
          </note>
          <u who="Q6196285" xml:id="i-c21e90d62c8fd839-1" n="b539619c">
            <seg n="6cb0c309">
              Fru talman! Det är en lång debatt och detta är en stor fråga,
              så vi kan inte gå alltför mycket in i den. Jag tror dock att det
              vore väldigt allvarligt om Sverige skulle undandra sig EU-samarbetet
              och lämna denna typ av beslut, hur politiken i praktiken ska genomföras,
              till Spanien, Italien eller Malta. Jag tror att det blir en betydligt
              bättre politik om Sverige är mer engagerat och försöker påverka
              utformningen av Frontex och Europeiska unionens politik i dessa
              hänseenden. Detta är dock inte Kalle Larssons ståndpunkt, såvitt
              jag förstår.
            </seg>
          </u>
          <note type="speaker" n="d0d804b7">
            Anf. 68 KALLE LARSSON (v) replik:
          </note>
          <u who="Q5937876" xml:id="i-ecc6e6e2c46fabf1-4" n="2d0c6a59">
            <seg n="12cd14bf">
              Fru talman! Min ståndpunkt är att Sverige inom EU borde verka
              för att Frontex avvecklas och att man i stället öppnar lagliga
              vägar för migration både det som kallas arbetskraftsinvandring,
              med riktiga regler och självklart med rätt lönesystem för detta,
              och även asylinvandring till EU. I dag saknas i det närmaste helt
              lagliga vägar att komma till EU:s länder och söka asyl. De är
              blockerade av transportörsansvar, Dublinkonvention och alla dessa
              saker som är uppbyggda med syfte att göra det svårare och svårare
              för människor att komma till EU:s länder.
            </seg>
            <seg n="8c24f0b7">
              Jag har inte sagt att Sverige borde dra sig ur i allmänhet. Nu
              pågår det ju ett arbete inom Frontex. Men Sverige borde där verka
              för att det inte ska handla om att bygga högre murar och ha säkerhetskontroller
              och bordade fartyg utan i stället lagliga vägar för migration.
            </seg>
            <seg n="21702250">
              Än så länge är borgerligheten svaret skyldig på vad Sverige ska
              bidra med. Tills vidare får vi stå ut med det som Tobias Billström
              sade: Det är trupper och polisiära insatser som Sverige ska bidra
              med.
            </seg>
          </u>
          <note type="speaker" n="544d271b">
            Anf. 69 VERONICA PALM (s) replik:
          </note>
          <u who="Q4971741" xml:id="i-5f634665748fe2a7-3" n="f17dd1cf">
            <seg n="83c1fedc">
              Fru talman! Det skulle aldrig föresväva mig att i denna kammare
              säga att Kalle Larsson kanske var på gränsen till tendentiös,
              men jag vill ändå för tydlighetens skull säga att den socialdemokratiska
              politiken när det gäller neutralitet och alliansfrihet är glasklar.
              Vi är glasklara i vår syn att vi inte vill ha ett svenskt Natomedlemskap.
              Det finns flera skäl, men det grundläggande är att vi inte ställer
              upp på gemensamma försvarsgarantier. Inget svenskt Natomedlemskap
              det är glasklart!
            </seg>
            <seg n="e9936936">
              Det var dock inte därför jag begärde ordet.
            </seg>
            <seg n="cbdcd480">
              Jag begärde ordet eftersom det är så sällan jag får chansen att
              glädja Kalle Larsson, och det skulle jag vilja göra här i dag
              genom att säga: Tar du den deklaration jag nu håller i min hand,
              En rättvis värld är möjlig , då har du möjlighet att läsa om Västsahara.
            </seg>
          </u>
          <note type="speaker" n="be433e23">
            Anf. 70 KALLE LARSSON (v) replik:
          </note>
          <u who="Q5937876" xml:id="i-ecc6e6e2c46fabf1-5" n="2d0c6a59">
            <seg n="11520df1">
              Fru talman! Jag ska inte gå så långt att jag ens antyder att
              socialdemokratin har förberett ett Natomedlemskap, för det tror
              jag faktiskt inte. Däremot har man förändrat skrivningarna rörande
              svensk alliansfrihet och neutralitet på ett sådant sätt att det
              är ett naturligt steg för en borgerlig regering att sedan fullfölja
              närmandet till Nato. Definitivt har också socialdemokratin fullt
              ut bidragit till EU:s militarisering som om nya militärallianser
              i världen är det som kommer att lösa världens problem!
            </seg>
            <seg n="ca0acac6">
              Sedan är det väl utmärkt att man skriver i något dokument som
              kammaren ännu inte har fått ta del av om Västsahara. Det gör andra
              partier också. Vi skriver riksdagsmotioner och håller tal och
              anföranden. Jag ska gärna se vad jag hinner med när det gäller
              att läsa också det Socialdemokraterna har skrivit på området.
              Men ingen av er har ännu talat om detta i denna utrikespolitiska
              debatt. Det kanske kommer någon nu efteråt, vis av erfarenheten
              att man annars får kritik.
            </seg>
          </u>
          <note type="speaker" n="5b85a353">
            Anf. 71 VERONICA PALM (s) replik:
          </note>
          <u who="Q4971741" xml:id="i-5f634665748fe2a7-4" n="f17dd1cf">
            <seg n="c48b0e00">
              Fru talman! Det blir en lätt fånig debatt, men jag vill ändå
              tydliggöra att när det gäller det förtryckta folket i Västsahara,
              de som i 30 år har levt i flyktingläger i Algeriet, har få nationer
              varit så tydliga i sina ställningstaganden som den svenska. Vi
              har till och från haft hjälp och stöd av Spanien, men få nationer
              har varit så tydliga som den svenska.
            </seg>
            <seg n="c8a5818a">
              Senast gällde det fiskeriavtalet med Marocko. Trots att vi vet
              att det egentligen inte spelar någon roll är det en symbolmässigt
              så viktig handling att den svenska regeringen valde att rösta
              nej till ett fiskeriavtal som också gäller Västsaharas ockuperade
              kust. Nog finns det en historia när det gäller det socialdemokratiska
              partiets stöd till Polisario och den socialdemokratiska regeringens
              och staten Sveriges stöd för det sahariska folkets rätt till självbestämmande
              och folkomröstning.
            </seg>
          </u>
          <note type="speaker" n="d467a6e4">
            Anf. 72 KALLE LARSSON (v) replik:
          </note>
          <u who="Q5937876" xml:id="i-ecc6e6e2c46fabf1-6" n="2d0c6a59">
            <seg n="65e6e19e">
              Fru talman! Jag får tacka Veronica Palm för att hon har gjort
              mig lite gladare. Jag gjorde uppenbarligen henne lite visare,
              eftersom hon ville ta replik och resonera lite grann runt Västsahara
              och den rätt till självständighet, självbestämmande och frihet
              som det sahariska folket behöver.
            </seg>
            <seg n="8e386f26">
              Jag tror att det kanske finns en allvarlig ton i det vi ändå
              samtalar om, och det är att man inte får glömma att man inte bara
              kan tänka sig att leva på gamla meriter. Det kan inget parti göra.
              Det kan ingen företrädare här i kammaren heller göra. Ingen kan
              säga: Jag skrev något om det förra veckan, jag pratade om det
              för tre år sedan eller en motion 1998 sade för vår del att
            </seg>
            <seg n="e44eecf0">
              Det är därför som det är nödvändigt med den här typen av debatter,
              för att påminna om de viktiga frågor som vi faktiskt har att gemensamt
              försöka ta ansvar för. Där hoppas jag och ser fram emot att Veronica
              Palm och jag kan göra sällskap i striden för det sahariska folkets
              kamp för självbestämmande.
            </seg>
          </u>
          <note type="speaker" n="1559a76e">
            Anf. 73 KERSTIN LUNDGREN (c) replik:
          </note>
          <u who="Q4964100" xml:id="i-f636747b9335f977-2" n="5ba060de">
            <seg n="4e56f9d6">
              Fru talman! Efter att ha hört först Hans Linde och nu Kalle Larsson
              har jag funderat. Jag läste häromdagen en artikel där deras partiledare
              Lars Ohly sökte en allians för 2010, en allians med Socialdemokraterna
              och Miljöpartiet uppenbarligen. Frågan efter att ha hört de här
              inläggen är: Har Vänsterpartiet sökt den alliansen inför den utrikespolitiska
              debatten och inför den utrikespolitiska deklaration som åtminstone
              Socialdemokraterna uppmanat oss att läsa på webben? Har ni fått
              vara med eller har ni inte bjudits in? Vill ni ge någon bild av
              hur ni har bäddat för en allians i den utrikespolitiska deklarationen?
            </seg>
          </u>
          <note type="speaker" n="50790b7b">
            Anf. 74 KALLE LARSSON (v) replik:
          </note>
          <u who="Q5937876" xml:id="i-ecc6e6e2c46fabf1-7" n="2d0c6a59">
            <seg n="db131816">
              Fru talman! Det är många frågor man ska svara på från riksdagens
              talarstol. Jag tror att vi börjar i olika ändar, allianspartierna
              och i alla fall Vänsterpartiet, men jag tror även Socialdemokraterna
              och Miljöpartiet. Vi börjar nämligen med att redogöra våra ståndpunkter,
              strida för vår politik. Miljöpartiet har sina talare för sin politik,
              Socialdemokraterna sina talare för det som ska betraktas som deras
              politik och Vänsterpartiet företräds av ett antal personer i den
              här debatten.
            </seg>
            <seg n="58761ac0">
              Att vi i förväg, innan vi ens är i närheten av ett val, skulle
              sätta oss ned och diskutera ihop oss och kompromissa på det sätt
              som alliansen gjorde före förra valet, låtsas som om vi gör avkall
              på viktiga frågor för att de sedan ska poppa upp någon månad eller
              två efter valet, är oss fjärran. Om vi ingår i en allians eller
              inte, i en regering eller inte avgörs inte i första hand av ministerposter,
              maktbegär eller något liknande. Det avgörs av vilken konkret politik
              som blir verklig. Ska det bli bra politik kommer vi att debattera
              mycket framöver.
            </seg>
          </u>
          <note type="speaker" n="42d968df">
            Anf. 75 KERSTIN LUNDGREN (c) replik:
          </note>
          <u who="Q4964100" xml:id="i-f636747b9335f977-3" n="5ba060de">
            <seg n="c60a34c5">
              Fru talman! Det är väl alldeles uppenbart att en allians eller
              en kartell på vänstersidan inte är något som existerar i dag.
              Det är verkligen inget utrikespolitiskt alternativ till den nuvarande
              regeringen. Vi har hört Kalle Larsson och vi har hört företrädare
              för Socialdemokraterna. Det är två olika budskap som det redogörs
              för här i kammaren. Det är bara att konstatera att det återstår
              mycket innan Lars Ohlys dröm blir verklighet.
            </seg>
          </u>
          <note type="speaker" n="db2f603e">
            Anf. 76 KALLE LARSSON (v) replik:
          </note>
          <u who="Q5937876" xml:id="i-ecc6e6e2c46fabf1-8" n="2d0c6a59">
            <seg n="092554a2">
              Fru talman! Det sistnämnda är nog sant. Lars Ohlys dröm är densamma
              som min, en värld av frihet och rättvisa, en värld där människor
              inte längre tystas av alliansbröder, där man inte heller behöver
              anpassa sin politik till något annat parti utan fritt kan stå
              för sina åsikter och låta människor i demokratiska, fria och rättvisa
              val välja vilka företrädare de ska ha.
            </seg>
            <seg n="c111362d">
              Jag tror att det här är en viktig skillnad. Det blir på något
              vis en anklagelse: Jaha, ni har inte samma politik. Men anklagelsen
              borde ju riktas i motsatt riktning. Varför har ni i alliansen
              samma politik? Varför har man överlåtit åt moderata ministrar
              att resa ned till EU i morgon för att inte säga någonting alls
              om vad Sverige ska göra för att riva fästningsmurarna, när vi
              vet att flera andra partier i regeringen har en historia av att
              ha andra åsikter om flyktingpolitiken. Fundera över den frågan
              i stället!
            </seg>
          </u>
          <note type="speaker" n="c6c18be2">
            Anf. 77 ULF HOLM (mp):
          </note>
          <u who="Q520956" xml:id="i-4f89092b8ab2bdd5-0" n="e0b287fe">
            <seg n="f3eb061e">
              Fru talman! Utrikespolitik är väldigt mycket. Det har vi fått
              höra i den här debatten. Den gröna utgångspunkten i en aktiv utrikespolitik
              är att vi ska ha en hög svansföring i många viktiga frågor. Mänskliga
              rättigheter, jämställdhet, icke-våld och fred, nollsvält, fattigdomsbekämpning,
              aktiv miljöpolitik, frihet och rättvisa är några av de sammanfattande
              punkter som vi måste jobba aktivt med och där vi måste ha en väldigt
              hög svansföring.
            </seg>
            <seg n="c4e6b948">
              Men det är inte bara ord utan också aktiv handling och hur vi
              agerar på världsarenan som spelar roll. Det räcker inte att här
              i talarstolen i riksdagen säga att det är viktigt med vissa frågor.
              Man måste också visa det. Det är som Gunilla Carlsson från Moderaterna
              sade i förra årets debatt: Det gäller att ha en moralisk kompass,
              en kompass som man inte kan kompromissa med.
            </seg>
            <seg n="5efafed8">
              Men är det inte just det som den nya regeringen, ledd av borgarna,
              med starkt inflytande av Moderaterna, gör? De kompromissar. Sveriges
              röst i världen har tystnat alltmer. Det är inte bara på grund
              av den nya borgerliga regeringen utan också på grund av att EU
              säger mer och mer. Att EU ska tala med en röst i världen betyder
              också att EU:s medlemsstater måste vara tystare, annars blir det
              inte en röst. Det är här ett av grundproblemen med svensk utrikespolitik
              finns. Vår röst i världen har tystnat.
            </seg>
            <seg n="52fad3e9">
              Det gäller till exempel vår röst om USA. Vad hände med kritiken
              mot USA när det gäller Guantánamobasen? Efter fem år sitter fortfarande
              400 personer fängslade utan någon rättegång, utan någon mänsklig
              antydan från USA:s sida. De bara ignoreras och man låter dem vara
              inlåsta. Vad är det för värdig behandling av det som en del säger
              är ett av de ledande länderna i världen när det gäller frihet?
              Frihet för vem? Nej, det är skrämmande att höra att den nya regeringen
              inte gör något aktivt alls för att protestera mot USA:s sätt att
              behandla människor på. Vart tog den moraliska kompassen vägen?
              Den försvann tydligen redan dagen efter valdagen med den nya borgerliga
              regeringen.
            </seg>
            <seg n="70bf570b">
              Samma sak gäller Sudan. Tyvärr har det varit väldigt tyst, och
              Sveriges utrikesminister säger att EU måste sköta mer av det.
              Vart tog Sveriges ansvar vägen? Vart tog den moraliska kompassen
              vägen? 200 000 människor har dött. Vart tog den moraliska kompassen
              vägen? Den försvann tydligen dagen efter valet. Jag beklagar det.
            </seg>
            <seg n="3de9c10b">
              Eller kan det vara så att det i vissa saker är skillnad mellan
              ord och handling. Jag är glad att det i den utrikespolitiska deklarationen
              står med att vi ska ha en aktiv miljöpolitik. Klimatfrågorna lyfts
              fram. Det är viktigt för ett globalt ansvar att betona att vi
              tar klimatfrågorna på allvar. Men det gäller också att gå från
              ord till handling. Vi kan inte ha en utrikesminister som åker
              till Norge och är med på en oljekonferens och pratar om hur det
              ska se ut med olja och gas i framtiden. Vi kan inte ha en utrikesminister
              som duckar när det gäller gasledningen mellan Ryssland och Tyskland
              och inte vill ta ansvar utan bara undrar vad den förra regeringen
              gjorde. Det spelar ingen roll vad den förra regeringen gjorde.
              Vi har en ny regering nu, och vi kräver att den tar ett moraliskt
              ansvar. Det gäller också frågan om att stoppa gasledningen mellan
              Ryssland och Tyskland.
            </seg>
            <seg n="8d86d649">
              Vi måste också få en aktiv politik för Sudan. Även om vår utrikesminister
              tidigare har haft ett stort intresse i andra frågor i det landet
              måste vi ta ett moraliskt ansvar.
            </seg>
            <seg n="fa987603">
              Jag var på besök på den indiska ambassaden i går och pratade
              med den indiska ambassadören. Hon berömde Sverige och sade att
              det är jätteviktigt med ett fortsatt brett samarbete mellan Indien
              och Sverige, inte minst i frågor om miljöteknologi och alternativa
              energikällor. Där skulle vi kunna ha ett bra samarbete. Jag kan
              bara applådera henne. Men vågar vi skicka Sveriges utrikesminister,
              som bara propagerar för gas- och oljeledningar i världen, till
              Indien? Risken finns kanske att Sverige börjar att argumentera
              för gas och olja i Indien i stället för att tillsammans satsa
              på förnybara energikällor. Indien har kommit långt, bland annat
              i delstaten Tamil Nadu.
            </seg>
            <seg n="fdee3a10">
              Det finns mycket kunskap i Sverige som borde kunna användas.
              Det är den utvecklingen vi vill ha. Vi vill gå från ord till handling,
              nämligen att det i praktiken ska spela en roll vilken politik
              vi för. Vi kräver också att Sveriges roll i den aktiva klimatpolitiken
              inte bara ska vara ord utan också konkret handling och ansvarstagande.
              Vi måste föregå med gott exempel i klimatpolitiken.
            </seg>
          </u>
          <note type="speaker" n="cba6003b">
            Anf. 78 CARL B HAMILTON (fp) replik:
          </note>
          <u who="Q6196285" xml:id="i-c21e90d62c8fd839-2" n="b539619c">
            <seg n="768114ae">
              Fru talman! Ulf Holm representerar Miljöpartiet. Slutklämmen
              på hans anförande var att han ställde krav på konkret handling
              och att vara ett gott föredöme i klimatpolitiken. Men den hållningen
              som jag i och för sig delar är helt oförenlig med ert krav på
              att Sverige ska gå ur Europeiska unionen och ert motstånd mot
              Europeiska unionen.
            </seg>
            <seg n="f5c3c5b5">
              När Kyotoavtalet skulle förverkligas sade USA nej. Vem var det
              som räddade Kyotoavtalet? Det var Europeiska unionen. Det finns
              inget annat internationellt avtal att tillgripa i fråga om hanteringen
              av klimathotet än Kyotoavtalet. Det är fullständigt oförenliga
              ståndpunkter att säga att man vill bekämpa klimathotet och samtidigt
              vara mot Europeiska unionen och vara emot ett svenskt medlemskap
              i Europeiska unionen. Ompröva, Ulf Holm!
            </seg>
          </u>
          <note type="speaker" n="1aaa9d0b">
            Anf. 79 ULF HOLM (mp) replik:
          </note>
          <u who="Q520956" xml:id="i-4f89092b8ab2bdd5-1" n="e0b287fe">
            <seg n="7b389aed">
              Fru talman! Kyotoavtalet är viktigt, och USA har tyvärr fortfarande
              inte skrivit under. Frågan är vad som fortsättningsvis händer.
            </seg>
            <seg n="ef3049cc">
              Vi har en svensk regering som pratar högt om klimatfrågorna,
              men vi har hittills inte fått se några konkreta förslag.
            </seg>
            <seg n="51a1791a">
              Det påminner mig om att det i Tyskland finns en konservativ förbundskansler
              som pratar högt om klimatfrågorna. Hon har nu fått det nya namnet
              bilkanslern därför att hon när det kommer till konkret handling
              försvarar den tyska bilindustrin. Kanske vi i stället ska kalla
              vår utrikesminister för olje- och gasministern eftersom det är
              det han ägnar sig mer åt.
            </seg>
            <seg n="01881ecd">
              Det är inte oförenligt att kräva ett svenskt utträde ur EU och
              samtidigt propagera för ett stort internationellt miljöengagemang.
              Jag tror att Sveriges röst i världen skulle bli starkare utan
              att Sverige är medlem i EU. Men det är inte det som är huvudfrågan
              just nu. Om det är något som är viktigt i EU just nu är det att
              stoppa den nya EU-konstitutionen.
            </seg>
          </u>
          <note type="speaker" n="3062715f">
            Anf. 80 CARL B HAMILTON (fp) replik:
          </note>
          <u who="Q6196285" xml:id="i-c21e90d62c8fd839-3" n="b539619c">
            <seg n="54eda96e">
              Fru talman! Det var det värsta jag har hört från en miljöpartist.
              Ulf Holm representerar numera Antimiljöpartiet. Om det är något
              som är ett stort hot i världen är det väl klimathotet. Den enda
              organisation som är effektiv, kraftfull och stark på detta område
              är Europeiska unionen. Det enda avtal som finns som kan vidareutvecklas
              är Kyotoavtalet.
            </seg>
            <seg n="b574fc36">
              Ulf Holm talar om den tyska förbundskanslern, men jag talar om
              Ulf Holm, Miljöpartiet i Sverige och praktisk politik. Du talade
              tidigare om konklusion, handlingskraft och tydlighet. Ni i konklusion,
              handlingskraft och tydlighet går emot den enda möjliga vägen för
              att bekämpa klimathotet, nämligen ett starkare arbete med Kyotoavtalet
              inom Europeiska unionen.
            </seg>
            <seg n="db87e333">
              Ta dig samman och bli logisk, Ulf Holm!
            </seg>
          </u>
          <note type="speaker" n="f3fe0561">
            Anf. 81 ULF HOLM (mp) replik:
          </note>
          <u who="Q520956" xml:id="i-4f89092b8ab2bdd5-2" n="e0b287fe">
            <seg n="6660019f">
              Fru talman! Ta mig samman! Jag gör det så gott jag kan, Carl
              B Hamilton. Jag tycker inte att de ståndpunkterna är oförenliga.
              Vi har diskuterat EU flera gånger. Jag erkänner att det finns
              saker i EU som är bra, men det finns också saker som är dåliga.
              Då har jag kommit till slutsatsen att det är bättre om Sverige
              inte är med i EU.
            </seg>
            <seg n="86e8ee78">
              Carl B Hamilton vet att den stora frågan inte gäller ja eller
              nej till EU utan konstitutionen. Det är konstitutionen som är
              den viktiga frågan. Med EU-konstitutionen blir det svårare att
              bedriva en aktiv miljöpolitik. Där kommer också Sveriges röst
              i världen att tystna ännu mer, inte minst för att man vill ha
              en EU-utrikesminister som ska prata för alla 27 länder i EU runt
              om i världen. Då kommer Sveriges röst i världen att tystna. Därför
              bör vi ompröva den svenska politiken och kräva ett svenskt utträde
              ur EU.
            </seg>
          </u>
          <note type="speaker" n="d72f99ab">
            Anf. 82 HANS LINDE (v) replik:
          </note>
          <u who="Q1581082" xml:id="i-9d6b1b29a847e87b-3" n="85d246ee">
            <seg n="2fff0e84">
              Fru talman! Vi hörde tidigare i dag från en annan företrädare
              för Miljöpartiet att vi i Vänsterpartiet inte är ensamma i kammaren.
              Miljöpartiet sluter upp bakom vår utrikespolitik. Det är något
              jag välkomnar. Det kommer att göra arbetet i utrikesutskottet
              så mycket trevligare.
            </seg>
            <seg n="d7ff1ad0">
              Innebär det att Miljöpartiet har ställt sig bakom vår kritik
              mot det svenska deltagandet i ISAF-trupperna i Afghanistan? Det
              borde rimligen vara så för Ulf Holm. Vi har från Vänsterpartiets
              sida fått rätt på punkt efter punkt. Den militära strategin i
              Afghanistan har fått katastrofala följder, inte minst för det
              afghanska folket. Talibanerna står i dag starkare än någonsin
              sedan den amerikanska invasionen. Regeringen i Kabul har slagit
              in på en oroväckande kurs.
            </seg>
            <seg n="880917e0">
              Ansluter ni er nu till vår kritik mot svenskt deltagande i ISAF-styrkorna
              i Afghanistan?
            </seg>
          </u>
          <note type="speaker" n="cbb30f7c">
            Anf. 83 ULF HOLM (mp) replik:
          </note>
          <u who="Q520956" xml:id="i-4f89092b8ab2bdd5-3" n="e0b287fe">
            <seg n="286a24d5">
              Fru talman! Hans Linde ska inte dra alltför stora växlar och
              säga att Miljöpartiet ska hålla med om allt som Vänstern säger
              i utrikespolitiken. Det är att överdriva lite. Däremot finns det
              säkert gemensamma nämnare på några punkter där vi redan tidigare
              har jobbat aktivt tillsammans, och jag tror att vi kommer att
              fortsätta att göra det även denna mandatperiod.
            </seg>
            <seg n="31253b31">
              Miljöpartiets utgångspunkt i frågan om Afghanistan är att vi
              ska delta i fredsskapande åtgärder i andra länder. Vi kan inte
              sitta med armarna i kors och inte göra något och se på när människor
              pucklar på varandra med livet som insats.
            </seg>
            <seg n="202c98a3">
              Min uppfattning är klar. Jag röstade faktiskt i riksdagen emot
              att Sverige skulle skicka soldater till Afghanistan. Jag har inte
              behövt ompröva den åsikten. Men jag inser också, och jag tycker
              att det är rätt, att Sverige ska kunna skicka trupper utomlands,
              även om jag personligen gjorde den moraliska bedömningen att jag
              inte tyckte att det var rätt att Sverige skulle skicka soldater
              till Afghanistan då och jag tycker inte det nu heller.
            </seg>
          </u>
          <note type="speaker" n="7659fdb5">
            Anf. 84 HANS LINDE (v) replik:
          </note>
          <u who="Q1581082" xml:id="i-9d6b1b29a847e87b-4" n="85d246ee">
            <seg n="1abfb289">
              Fru talman! Det är en del talare i kammaren i dag som har haft
              problem med att förena de vaga visionerna och den vaga retoriken
              med den konkreta sakpolitiken. Ulf Holm talade tidigare mycket
              om icke-våld. Det skulle vara intressant att höra hur du får ihop
              partiets tanke om icke-våld med att Sverige deltar i en krigförande
              trupp i en öppen väpnad konflikt. Du pratar om att Sverige måste
              vara en tydligare röst mot USA:s övergrepp. Samtidigt ska vi delta
              i samma militära operation där också amerikanska soldater deltar.
              I dagens ISAF-styrka deltar också amerikanska soldater som tidigare
              har varit aktiva i Operation Enduring Freedom men bara har bytt
              emblemen på sina jackor. Fortfarande kontrolleras de militära
              fängelserna och fånglägren av USA.
            </seg>
            <seg n="3a30f71d">
              Hur är det egentligen, Ulf Holm? Hur får du ihop din retorik
              med din sakpolitik?
            </seg>
          </u>
          <note type="speaker" n="6a02b8f5">
            Anf. 85 ULF HOLM (mp) replik:
          </note>
          <u who="Q520956" xml:id="i-4f89092b8ab2bdd5-4" n="e0b287fe">
            <seg n="22a1c4db">
              Fru talman! Min retorik är ganska enkel. Att tro att icke-våld
              betyder att man i varje situation alltid ska sitta ned och bara
              diskutera är fel.
            </seg>
            <seg n="52c35374">
              Redan mahatma Gandhi, den mest kände icke-våldsförespråkaren
              i världen, sade att man i vissa lägen också måste använda våld.
              Vi får inte glömma den aspekten. Det finns situationer där det
              kan behövas, och jag är öppen för det och tycker att det är bra.
              Där ska Sverige vara med och ta sitt ansvar tillsammans med andra
              länder.
            </seg>
            <seg n="19082a6a">
              Hans Linde kommer in på det konkreta exemplet Afghanistan. Jag
              har kommit fram till att det inte är bra om Sverige har soldater
              där.
            </seg>
            <seg n="300cbd5c">
              Jag kan tycka att det är väldigt bra att Sverige har soldater
              i Kosovo. Jag kanske också kan tänka mig att vi ska skicka soldater
              till Sudan, om en sådan fråga kommer upp. Men just i Afghanistan
              tycker jag inte att vi ska ha svenska soldater.
            </seg>
          </u>
          <note type="speaker" n="f693e20a">
            Anf. 86 CARINA HÄGG (s):
          </note>
          <u who="Q3374704" xml:id="i-2b75d1687b648f38-2" n="4f38ff42" next="i-f9329170a98fd1bb-2">
            <seg n="719c6cb4">
              Fru talman! En rättvis värld är möjlig, säger vi socialdemokrater
              i dag här och ute på gator och torg och på möten under kvällen.
              Vi vill se mer politik för Afrika. Regeringen har i dag demonstrerat
              att man vill tvärtom. Man vill se mindre politik för Afrika.
            </seg>
            <seg n="d7ecb57c">
              Kulturen förvirrar och förklarar, synliggör smärta och anar framtiden.
              McCall Smiths kultböcker om Damernas detektivbyrå sprids via bokdiskarna
              i enorma upplagor. Livet i Botswana skildras medan Mma Ramotswe
              serverar rooiboste. Kongospår visades förra året på Etnografiska
              museet. Afrika Remix har vi sett på en samlingsutställning på
              Moderna museet med konstnärer från 25 afrikanska länder.
            </seg>
            <seg n="5ea08071">
              Man kan läsa om vad man i dag hade benämnt folkmord i boken Kung
              Leopolds vålnad . I Bryssel, EU:s hjärta, ser vi spåren av de
              rikedomar som bokstavligen plågade livet ur kongoleser. Det är
              slavtid, kolonialism, det kalla kriget och nu ett nytt slag det
              om naturtillgångarna.
            </seg>
            <seg n="e18d1e38">
              I Angola saknar ca 800 000 människor lokalt tryggad tillgång
              till mat trots ekonomisk tillväxt och ökade oljevinster. Vi vet
              historien, vi vet problemen. Angolas regering brister ändå i ansvar.
              Frågan är också: I vems bensintank rinner den olja som borde ha
              gått till välling till Luisa, två år, och vem håller i bensinhandtaget?
            </seg>
            <seg n="ccfb06c5">
              Utrikesminister Carl Bildt brukar hänvisa frågor om jämställdhet
              och SRHR till biståndsministern. Därmed definieras kvinnors rättigheter
              bort från utrikesministerns egen agenda och ansvar. Sverige blev
              världsetta i fråga om kvinnors rättigheter medan Carl Bildt tillbringade
              åren i de manliga styrelserummens slutna värld.
            </seg>
            <seg n="af775346">
              Tittar vi vidare i backspegeln ser vi hur högern länge höll fast
              vid sitt stöd till apartheid i Sydafrika och hur Carl Bildt plumpt
              ifrågasatte Ecce Homo -utställningen i riksdagen. Sammantaget
              vittnar utrikesministerns gärningar om en svag medvetenhet om
              vikten av allas mänskliga rättigheter. Utrikesministern får gärna
              säga om jag har fel han kanske är här utanför.
            </seg>
            <seg n="7b882ff6">
              Vad säger utrikesministern till president Bush om hans högerkristna
              politik som främst drabbar kvinnor? Vad tar regeringen upp i Washington
              och med Vatikanen? Protesterar utrikesministern mot Bushs och
              påvens kvinnofientliga politik?
            </seg>
            <seg n="cc4cc256">
              Fru talman! Sverige är känt som ett land som självständigt tar
              ställning i utrikespolitiska frågor på folkrättens och solidaritetens
              grund. Vi har spelat en roll i såväl det förebyggande som i det
              fredsbevarande och fredsuppbyggande arbetet. Det går som en röd
              tråd av svenskt engagemang för Afrika från FN och Dag Hammarskjölds
              insatser i Kongo till Anna Lindhs initiativ att stoppa ett hotande
              folkmord i östra Kongo.
            </seg>
            <seg n="e964d046">
              I en tid då det geopolitiska spelet om makt över naturtillgångar
              åter riskerar att dela upp världen och pressa fram ett klientliknande
              förhållande till ledarskap som gynnas och beväpnas ser vi ett
              utspel som vi känner igen från kolonialtiden och kalla kriget.
              Det finns risk för att effekterna återupprepas i ett nytt geopolitiskt
              spel med USA och Kina som huvudaktörer. Sverige som oberoende
              röst behövs än en gång.
            </seg>
            <seg n="fc918920">
              Fru talman! Samverkan mellan EU och AU kan vidareutvecklas. FN
              har ytterst ansvaret men AU tar i mån av kraft ökat ansvar för
              upprätthållande av fred och säkerhet inom Afrika. EU kan med sina
              resurser stödja AU:s organisering. Europarådet kan ta vara på
              AU:s intresse för Europarådskonventionen, de mänskliga rättigheterna
              och Europadomstolen. Här borde regeringen ta initiativ för att
              underlätta ett organiserat samarbete. Vi vet att Sverige blir
              ordförande i Europarådet nästa år. Det finns då tillfälle att
              föra in de här frågorna.
            </seg>
            <seg n="38ba3358">
              Fru talman! Mer än 20 miljoner människor har dött i aids. 75
              procent av dem är afrikaner. Enligt WHO är 25,8 miljoner smittade
              söder om Sahara. I Botswana är var tredje vuxen smittad och i
              Lesotho är 42,2 procent av de gravida kvinnorna i städerna smittade.
            </seg>
            <seg n="e5ce8f94">
              Skillnader inom länderna och mellan länderna och mellan könen
              kan variera stort. Aids är ett hinder för utveckling. Lärare som
              ska undervisa en ny generation dör. Ingenjörer på ortens industrier
              går bort. Barn förlorar sina föräldrar. Kunskap går också förlorad.
              De äldre blir kvar med en försörjningsbörda för barnbarnen, men
              de barn som skulle kunna ta ansvar för deras äldrevård är borta.
              Epidemin lämnar barn och äldre ensamma och åt varandra.
            </seg>
            <seg n="1aad3f04">
              Sydafrika har en modern konstitution som är ett föredöme för
              många andra länder runt om i världen, inte minst när det gäller
              HBT-frågorna. I grannlandet Namibia är homosexualitet däremot
              förbjuden. Kampen mot diskriminering på grund av kön, etnicitet,
              sexuell läggning, funktionshinder och religion måste föras både
              nationellt och internationellt.
            </seg>
          </u>
          <note n="4541af59">
            Barns rättigheter och jämställdhet inom den internationella rätten
            ska stärkas.
          </note>
          <u who="Q3374704" xml:id="i-f9329170a98fd1bb-2" n="4f38ff42" prev="i-2b75d1687b648f38-2">
            <seg n="7866eef4">
              Mänskliga rättigheter är odelbara. Allas rättigheter är viktiga
              och universella och samverkar sinsemellan. Demokrati kan inte
              begränsas till en formell demokrati utan måste ges djupare innebörd.
              Vi talar om deltagardemokrati.
            </seg>
            <seg n="d4aac6ec">
              Mänskliga rättigheter i arbetslivet och genomförande av ILO:s
              konvention och framför allt rätten att organisera sig fackligt
              och kampen mot barn- och slavarbete måste uppmärksammas mer.
            </seg>
            <seg n="8ba5d327">
              I ett antal länder, fattiga som rika, finns tyvärr alltför många
              nationella lokala företag som utnyttjar arbetskraft utöver det
              mänskligt hållbara. Här har globaliseringsrörelsen, konsumentrörelsen
              och fackföreningarna en viktig roll som motvikt och opinionsbildare.
            </seg>
            <seg n="47a84f81">
              Facken i Afrika är ofta, för att inte säga oftast, hårt trängda.
              Strejkrätten är ofta obefintlig och begränsad. Svårigheter att
              registrera en facklig organisation finns, som i Mauretanien.
            </seg>
            <seg n="6099f449">
              Jag beklagar att möjligheten att framföra sin åsikt i en utrikespolitisk
              debatt från den här talarstolen med den här ordningen i praktiken
              är slaktad.
            </seg>
          </u>
          <note type="speaker" n="fcdb8be1">
            Anf. 87 MATS JOHANSSON (m):
          </note>
          <u who="Q5887115" xml:id="i-d9701f842cee6424-0" n="b2c22dd5">
            <seg n="be229ee2">
              Fru talman! Det är med särskild glädje som jag för första gången
              tar till orda i riksdagens utrikesdebatt. Det var mycket på grund
              av just utrikespolitiska frågor, stridsfrågor, som jag för 40
              år sedan engagerade mig politiskt i Moderaterna.
            </seg>
            <seg n="e409f788">
              År 1968 var det den sovjetiska invasionen i Tjeckoslovakien som
              väckte känslorna i en liberalt sinnad ungdomsgeneration, och dessutom
              naturligtvis hoppet att Sverige en gång skulle komma att närma
              sig Europa och fjärma sig från förtrycket på andra sidan järnridån.
            </seg>
            <seg n="9dc9f4bf">
              Mycket har hänt sedan dess. Sverige har kommit till Europa. Europa
              har kommit till Sverige. Sovjetunionen finns inte mer. Östra Europa
              är befriat och Europa är återförenat.
            </seg>
            <seg n="b39d233e">
              I det fria Baltikum är kommunismen förpassad till ockupationsmuseer.
            </seg>
            <seg n="5eedda8f">
              Nu kan vi utan beröringsskräck diskutera ökat svenskt engagemang
              i det västliga försvarssamarbetet.
            </seg>
            <seg n="b740e8ea">
              Om mycket har gått rätt i Europa det senaste halvseklet kan tyvärr
              inte detsamma sägas om utvecklingen i Ryssland.
            </seg>
            <seg n="44d3fe1f">
              Jag har tidigare i denna kammare diskuterat biståndet till Ryssland
              med biståndsministern och förhållanden kring gasledningen i Östersjön
              med försvarsministern. Jag ska därför inte nu upprepa dessa högst
              aktuella frågor som det finns anledning att återkomma till i annat
              sammanhang.
            </seg>
            <seg n="587d34bb">
              Det känns däremot angeläget att lyfta fram andra förhållanden
              i vår syn på Putinregimen. Vi kunde i går morse ta del av en radiointervju
              i Ekot med den ryske ambassadören i Helsingfors som kritiserade
              dem i vårt land som kritiserat gasledningsprojektet. Idioter,
              tror jag att de kallades, de som velat ta upp säkerhetspolitiska
              aspekter på projektet.
            </seg>
            <seg n="a1f426c6">
              Så talar stormaktsarrogansen till och om bland annat ledamöter
              i denna kammare. För egen del vill jag bara klargöra att jag inte
              tycker att till exempel försvarsutskottets ordförande Ulrica Messing
              är särskilt idiotisk i sina uttalanden, åtminstone inte i denna
              fråga. Det gäller också försvarsministern.
            </seg>
            <seg n="69a406f2">
              I samma intervju klargjordes att Putinregimen inte accepterar
              hur demokratibegreppet tolkas i Europa. Det finns helt enkelt
              inget behov av att definiera demokratin enligt något bestämt mönster,
              sade man.
            </seg>
            <seg n="7b7a62ab">
              Det finns det nog. Vi i väst brukar kalla det här mönstret för
              mänskliga rättigheter, politiska friheter, yttrande- och tankefrihet
              och liberalt styrelseskick. Kärt barn har många namn.
            </seg>
            <seg n="9ca1b991">
              I Putins Ryssland råder uppenbarligen en annan ordning. Låt mig
              bara ta några färska exempel. Så här säger Ella Pamfilova:
            </seg>
            <seg n="3de7a342">
              Olyckligtvis upptar sådana värden som mänskliga rättigheter inte
              någon anständig plats i sinnena hos våra medborgare eller byråkrater
              Folk förstår fortfarande inte att deras levnadsstandard och läget
              på det sociala området har en direkt koppling till respekten för
              mänskliga rättigheter och friheter.
            </seg>
            <seg n="0270757d">
              Ella Pamfilova borde veta, som ordförande i presidentens råd
              för mänskliga rättigheter. Detta råd har nyligen slagit larm om
              konsekvenserna av de inskränkningar som regimen infört mot de
              fria organisationernas möjligheter att arbeta, om tilltagande
              främlingsfientlighet och nationell extremism och om byråkratiskt
              godtycke och rättslöshet i största allmänhet.
            </seg>
            <seg n="8ed2c5f5">
              Det senare är också budskapet från en panel utsänd av Internationella
              Juristkommissionen som för bara några veckor sedan rapporterade
              att skyddet av mänskliga rättigheter i Ryssland urholkas, att
              domstolarna inte är objektiva, att åklagarna inte utreder övergrepp
              från myndigheter och att brott begås mot Europakonventionen. Det
              handlade enligt dessa jurister inte om tillfälligheter utan om
              systematiska kränkningar.
            </seg>
            <seg n="4508ca7b">
              Vad ska man då säga om en regim som hjälper Iran att bygga kärnkraftverk
              och själv hotar med kärnvapenupprustning, som när försvarsminister
              Ivanov i förra veckan aviserade en omfattande militär satsning
              med över 1 300 miljarder kronor, ovanpå den fyrdubbling av militärbudgeten
              som genomförts på fem år?
            </seg>
            <seg n="793b3d77">
              Fru talman! Det här var ingen katalog över gammal rysskräck,
              som vi som är skeptiska till utvecklingen i Ryssland ibland beskylls
              för, utan en bild av utvecklingen just i dagens Ryssland. Mot
              denna något dystra bakgrund var det väldigt bra att utrikesministern
              i utrikesdeklarationen slog fast att förändringarna i Ryssland
              har inneburit bakslag i takt med att medieklimatet har blivit
              sämre, människorättskränkningarna fortsätter i Tjetjenien och
              mordet på Anna Politkovskaja fortfarande är ouppklarat.
            </seg>
            <seg n="daa14e59">
              Allt det där måste ju ändras till sin motsats. Även om det fortfarande
              finns förhoppningar om en vändning till det bättre i Ryssland
              med frihet och välstånd för det ryska folket får det inte råda
              något tvivel om den svenska hållningen när det gäller vad som
              måste förändras för att framtida goda relationer ska kunna upprätthållas
              mellan Sverige och Ryssland.
            </seg>
            <seg n="95a1718a">
              För att parafrasera det socialdemokratiska programmet: En rättvis
              värld måste givetvis vara möjlig även i Ryssland och för Rysslands
              folk.
            </seg>
          </u>
          <note type="speaker" n="a92f116e">
            Anf. 88 CARINA HÄGG (s) replik:
          </note>
          <u who="Q3374704" xml:id="i-de8e41ded3bbbc75-4" n="4f38ff42">
            <seg n="37a5c78b">
              Fru talman! Min replik kan anknyta både till Ryssland och till
              den världsdel som jag känner mig mer fokuserad på här i dag. Arbetsgivare
              i Uganda vill inte erkänna facket, men det vill inte heller salladsbaren
              i Göteborg. Och vi har haft en blockad i Smålandsstenar och ytterligare
              någon är aktuell.
            </seg>
            <seg n="ab8dbd77">
              Svenska statsråd och en del riksdagsledamöter kan hitta antifackliga
              själsfränder i Afrika. Till exempel Etiopen tillhör de mest antifackliga.
            </seg>
            <seg n="1946c747">
              Jag tror att det är viktigt att se denna tråd mellan det fackliga
              arbetet och en demokratisk utveckling och föreningsfriheten som
              en del av de mänskliga rättigheterna.
            </seg>
            <seg n="709bccf6">
              Jag blir bekymrad när man antyder att detta stöd och detta samband
              är någonting som man inte ser värdet av från regeringen och från
              en del riksdagsledamöter. Jag tycker att det är viktigt att i
              dag få följande belyst: Hur ser ni på fackligt samarbete som en
              viktig del för att bygga upp demokrati inte minst i länder som
              Etiopien?
            </seg>
          </u>
          <note type="speaker" n="36fb2634">
            Anf. 89 MATS JOHANSSON (m) replik:
          </note>
          <u who="Q5887115" xml:id="i-d9701f842cee6424-1" n="b2c22dd5">
            <seg n="0a9fc6cf">
              Fru talman! Jag har inga problem med den frågan. Jag har lätt
              att se skillnaderna mellan en facklig konflikt i Göteborg och
              det som händer i Ryssland på detta område. Men vi är för avtalsfrihet
              och föreningsfrihet i vårt land som i många andra länder.
            </seg>
            <seg n="506e9e38">
              Just i denna fråga noterar jag att svenska LO och TCO nyligen
              har varnat för utvecklingen på det fackliga området i Ryssland.
              Strejker anses i praktiken vara olagliga, och domstol kan konfiskera
              en facklig organisations egendom. Fackliga företrädare förföljs.
              Detta är naturligtvis också någonting som företrädare för den
              svenska regeringen bör påtala när man har överläggningar med ryska
              motparter.
            </seg>
          </u>
          <note type="speaker" n="25029a34">
            Anf. 90 CARINA HÄGG (s) replik:
          </note>
          <u who="Q3374704" xml:id="i-de8e41ded3bbbc75-5" n="4f38ff42">
            <seg n="dbc167bf">
              Fru talman! Det är bra att vi delar uppfattningen att det är
              viktigt att ta till vara de fackliga erfarenheterna. Där ser man
              ofta sådant som vi på annat sätt inte får rapporterat. Till exempel
              FFI pekar på att kvinnor i stor utsträckning drabbas av kränkningar
              av de fackliga rättigheterna. Migrantarbetare är en annan grupp
              och flyktingströmmar ytterligare en. Men frågan är: Finns det
              inget fog för de informationer som vi nås av om att regeringen
              tänker minska stödet till facket när det gäller att jobba internationellt?
              Jag ser det som en koppling till de antifackliga stämningar som
              många inom högern i dag ger uttryck för i den svenska debatten.
              Ska det spilla över på det internationella samarbetet? Ser man
              inte värdet av fackföreningarnas arbete i många länder där demokrati
              ännu inte är möjlig eller bara är i en spirande början?
            </seg>
          </u>
          <note type="speaker" n="9723bb89">
            Anf. 91 MATS JOHANSSON (m) replik:
          </note>
          <u who="Q5887115" xml:id="i-d9701f842cee6424-2" n="b2c22dd5">
            <seg n="3e1f97ae">
              Fru talman! Jag tror inte att Carina Hägg ska vara bekymrad just
              på den här punkten. Det är klart att vi behöver se över formerna
              för biståndet, och det ska vi göra i alla mottagarländer. Men
              det gäller de bilaterala satsningarna. När det gäller bistånd
              till fackligt arbete så förutsätter jag att det kommer att behandlas
              som tidigare.
            </seg>
          </u>
          <note type="speaker" n="3a6fbe8d">
            Anf. 92 CARL B HAMILTON (fp) replik:
          </note>
          <u who="Q6196285" xml:id="i-c21e90d62c8fd839-4" n="b539619c">
            <seg n="145b9bc2">
              Fru talman! Jag vill ta upp en av de punkter som Mats Johansson
              tog upp i sitt anförande, nämligen den ryska ambassadörens intervju
              i Dagens Eko i går som jag också fann olustig. Och jag begär replik
              här rätt mycket bara för att instämma i det som Mats Johansson
              sade.
            </seg>
            <seg n="b3dff612">
              Ambassadören använde ett maktspråk som jag tycker är väldigt
              olustigt att höra och olämpligt att använda av en ambassadör här
              i Helsingfors, särskilt när ambassadören kommer från ett stort
              grannland. Att kalla dem som deltar i den svenska förvaltningsprocessen
              och som har hand om denna gasledningsfråga för idioter är också
              mycket olämpligt.
            </seg>
            <seg n="827125be">
              Jag tycker att ambassadörens uppträdande och intervju är mycket
              illavarslande med tanke på att det kan bli ett nej från svensk
              sida till denna gasledning. Vilken reaktion kommer inte då att
              komma från den ryska ambassadören och hans herrar i Moskva? Och
              det kommer säkert att ställas ytterligare krav på detta gasledningskonsortium
              vad beträffar utredningar och sådant.
            </seg>
          </u>
          <note type="speaker" n="3788ec9b">
            Anf. 93 MATS JOHANSSON (m) replik:
          </note>
          <u who="Q5887115" xml:id="i-d9701f842cee6424-3" n="b2c22dd5">
            <seg n="c6a467c2">
              Fru talman! Tack, Carl B Hamilton. Jag kan bara instämma igen
              och uppmana alla åhörare att själva lyssna på den här intervjun.
              Den finns utlagd på Ekots hemsida. Det är bara att logga in sig.
              Det är en mycket lång intervju, och vi skulle kunna fylla mer
              tid här i kammaren med detta. Men jag hänvisar till Ekots hemsida.
            </seg>
          </u>
          <note type="speaker" n="6c4afa4c">
            Anf. 94 KENT HÄRSTEDT (s) replik:
          </note>
          <u who="Q3359013" xml:id="i-dc0ffafd3421996b-0" n="e687147f">
            <seg n="a200d5c9">
              Fru talman! Tack, Mats Johansson, för din utläggning eller odyssé
              här över utvecklingen i Ryssland på senare tid. Det är viktigt
              för oss att följa utvecklingen i Ryssland. Samtidigt som vi nämner
              allt som är negativt får vi också nämna att det sker positiva
              saker på andra sidan om Östersjön. Utvecklingen i Kaliningradområdet,
              utvecklingen av Sankt Petersburgsområdet och utvecklingen på handelns
              område är också viktiga. Det är viktigt att man inte ger en bild
              av någon rysskräck, tycker jag i alla fall.
            </seg>
            <seg n="1afb3aa8">
              Samtidigt är det viktigt att vi formulerar kritik tydligt och
              klart när det gäller den negativa utvecklingen i Ryssland. Och
              där instämmer jag i en rad av dina synpunkter. Men ni har ju möjligheter.
              Ni har ju makten, och ni har statsminister, utrikesminister och
              biståndsminister. Men jag tycker att den kritik som formuleras
              oftast är formulerad med små bokstäver. Dessutom fasas ju biståndet
              till Ryssland ut just nu.
            </seg>
          </u>
          <note type="speaker" n="f3266866">
            Anf. 95 MATS JOHANSSON (m) replik:
          </note>
          <u who="Q5887115" xml:id="i-d9701f842cee6424-4" n="b2c22dd5">
            <seg n="e29cbdee">
              Fru talman! Kent Härstedt har rätt i att vi inte bara ska måla
              svart. Det är klart att det finns positiva saker att säga om utvecklingen
              i Ryssland. Jag tyckte att jag tog upp även dem inledningsvis.
            </seg>
            <seg n="641a56af">
              Men sedan är det väl lite poänglöst att angripa utrikesministern
              och deklarationen när han ger just ett klart besked om vad det
              är som Sverige vill ta upp i de mellanstatliga relationerna. Jag
              blev glad över att få dessa besked ganska rakt på sak i den här
              deklarationen eftersom Carl Bildt tidigare i den här kammaren
              har blivit beskylld för att vara ryssvän, även om jag inte vet
              om just det ordet har använts. Men det var bra med denna markering
              nu, och jag tyckte att den var tydlig.
            </seg>
          </u>
          <note type="speaker" n="9375125d">
            Anf. 96 KENT HÄRSTEDT (s) replik:
          </note>
          <u who="Q3359013" xml:id="i-dc0ffafd3421996b-1" n="e687147f">
            <seg n="a3d03948">
              Fru talman! Som nation har vi ett intresse av att föra en närmare
              dialog med Ryssland i en rad olika frågor, står det bland annat
              här. Jag vet inte om det är så tydligt formulerad kritik, och
              jag vet inte om den oro som du formulerar inryms.
            </seg>
            <seg n="4719c3f6">
              Jag delar oron kring utvecklingen till exempel för enskilda organisationer
              i Ryssland. Jag delar oron vad gäller medieklimatet i Ryssland.
              Jag delar oron för en del av affärsklimatet i Ryssland. Det finns
              skäl att känna oro på en rad olika punkter. Jag tycker dock inte
              som Mats Johansson, att kritiken är särskilt skarp eller särskilt
              tydligt formulerad. Om det är den moderata linjen borde den kunna
              formuleras på ett tydligare sätt.
            </seg>
          </u>
          <note type="speaker" n="d669e778">
            Anf. 97 MATS JOHANSSON (m) replik:
          </note>
          <u who="Q5887115" xml:id="i-d9701f842cee6424-5" n="b2c22dd5">
            <seg n="6fa28cda">
              Fru talman! Man ska kanske, Kent Härstedt, skilja mellan vad
              en riksdagsman säger i riksdagens talarstol och vad en utrikesminister
              säger som läser upp en utrikesdeklaration. Jag har aldrig tvivlat
              på Carl Bildts klarsyn när det gäller förhållandena i det tidigare
              Sovjetunionen eller i det nuvarande Ryssland, så den oron bör
              kunna stillas.
            </seg>
            <seg n="1542eb2e">
              Däremot ser jag med intresse fram emot Försvarsberedningens fortsatta
              arbete mot bakgrund av just de nya militära fakta som presenteras.
              Jag hoppas att Kent Härstedt till sin lista över orosmoment också
              kan lägga de säkerhetspolitiska förändringarna i vårt närområde
              som jag hoppas får konsekvenser också för de svenska bedömningarna
              av det säkerhetspolitiska läget.
            </seg>
          </u>
          <note type="speaker" n="dd94627a">
            Anf. 98 CARL B HAMILTON (fp):
          </note>
          <u who="Q6196285" xml:id="i-c21e90d62c8fd839-5" n="b539619c">
            <seg n="9e48810b">
              Fru talman! Det internationella miljösamarbetet skulle vara bräckligare
              och de flesta befintliga internationella miljöavtalen mer urvattnade
              utan den Europeiska unionen. Ingen annan politisk kraft bland
              industriländerna driver i dag det globala miljöarbetet och utvecklingen
              av internationella miljöskyddsregler lika starkt som EU; och flera
              av det senaste decenniets miljöavtal skulle knappast ha kommit
              till stånd utan det europeiska inflytandet.
            </seg>
            <seg n="82407cb8">
              När jag säger detta citerar jag en professor i internationell
              miljörätt vid Helsingforss universitet, nämligen Jonas Ebbesson.
            </seg>
            <seg n="2092852e">
              Den här typen av uttalanden och själva innebörden har, menar
              jag, väldigt stor betydelse för svensk politik. Det gör att det
              är fullständigt oförenliga ståndpunkter som två av riksdagens
              partier intar när de är emot Europeiska unionen och anser att
              Sverige ska gå ur Europeiska unionen och samtidigt hävdar att
              de är för att bekämpa miljöhot och att de är för ett globalt arbete
              på miljöområdet. De tar avstånd från den enda effektiva organisationen
              och det enda instrumentet för att driva den politik som de själva
              säger sig stå bakom. Det här är oförenliga ståndpunkter.
            </seg>
            <seg n="46f42a76">
              Jag kommer att fortsätta med att plåga och trakassera er från
              dessa två partier som har denna oförenliga hållning i denna för
              Sverige och världen centrala fråga under kommande år. Låt mig
              belägga detta med några saker.
            </seg>
            <seg n="e7628487">
              Först och främst ska det konstateras att det naturligtvis finns
              interna konflikter i Europeiska unionen. Likväl kommer man fram
              till formuleringen av gemensamma internationella överenskommelser
              och en bitvis radikal miljöpolitik. Man gör det också med hjälp
              av det som framför allt är den europeiska unionens kännetecken,
              nämligen det överstatliga samarbetet.
            </seg>
            <seg n="2fcadc17">
              Man har ett tydligt rättsligt och, för den delen, också politiskt
              mandat att driva miljö- och hälsoskyddsfrågor både internt och
              gentemot omvärlden. Att detta mandat har utnyttjats framgår av
              hundratals rättsakter och ca 50 internationella avtal om miljöskydd
              som EU har antagit.
            </seg>
            <seg n="5666ead3">
              Något sådant här mandat fanns inte i det ursprungliga Romfördraget
              som nu ska 50-årsfira, utan det har vuxit fram genom fem olika
              miljöhandlingsprogram sedan dess. Men det viktigaste mandatet
              finns i själva fördraget. Det gäller gemenskapens miljöpolitik.
              Det gäller att bevara och förbättra miljön, att skydda människors
              hälsa och utnyttja naturresurserna på ett varsamt och rationellt
              sätt och att främja åtgärder på internationell nivå utanför unionen
              för att lösa regionala och globala miljöproblem.
            </seg>
            <seg n="75bbc4e9">
              Den här internationalismen på miljöområdet präglas alltså av
              en strävan från unionens sida att etablera rättsliga strukturer,
              vilket innebär att man också kan genomdriva och följa upp de här
              överenskommelserna och också kontrollera att de efterlevs.
            </seg>
            <seg n="8386324d">
              På knappast något annat politikområde är EU part i så många överenskommelser
              som på just miljöområdet. Bland de ca 50 miljöavtal där EU deltar
              återfinns de flesta relevanta globala och regionala samarbetsarrangemangen.
              Det gäller förorening av luft, hav, vatten och vattendrag samt
              kontroll och hantering av farliga kemikalier, bekämpningsmedel
              och farligt avfall liksom fiskeskydd, skydd av natur och biologisk
              mångfald och många andra frågor.
            </seg>
            <seg n="e19f9b12">
              Det jag avslutningsvis vill poängtera är Kyotoprotokollet som
              jag tidigare nämnt. Det ingicks år 1997. Det var en mycket svår
              förhandling. När George W Bush blev president drog USA sig tyvärr
              ur det hela och ratificerade aldrig protokollet. Då var det en
              väldigt ömtålig situation. Skulle hela Kyotoavtalet falla, bli
              ett dött avtal? Nej, det blev inte så. Det var juridiskt viktigt
              att hålla det här protokollet vid liv. Det är ju det i dag enda
              globala regelverk som finns om klimatförändringar. Det skulle
              vara mycket tidskrävande att förhandla fram ett nytt avtal.
            </seg>
            <seg n="87fa0058">
              EU förmådde att mobilisera omvärlden att ställa upp på Kyotoprotokollet
              och underteckna det trots USA:s motstånd. Även Ryssland ratificerade
              det faktiskt.
            </seg>
            <seg n="fca8d722">
              Klimatförhandlingarna bekräftar alltså bilden av EU som en region
              med det starkaste multilaterala miljöengagemanget. Kyotoprotokollet
              illustrerar också att EU gärna driver det internationella miljösamarbetet
              inom rättsliga ramar och med rättsligt bindande åtaganden.
            </seg>
            <seg n="fc635cce">
              Fru talman! Jag kommer att fullfölja och upprepa det fullkomligt
              oförenliga i att stå bakom både att bekämpa klimathotet och att
              bekämpa Europeiska unionen. Det är två helt oförenliga ståndpunkter.
            </seg>
          </u>
          <note type="speaker" n="3f01d3d0">
            Anf. 99 CARINA HÄGG (s) replik:
          </note>
          <u who="Q3374704" xml:id="i-de8e41ded3bbbc75-6" n="4f38ff42">
            <seg n="b6e2ed1f">
              Fru talman! Vattenbrist och klimathot är problem som vi inte
              kan bortse från. Över 180 miljoner människor i Afrika söder om
              Sahara riskerar att dö av sjukdomar kopplade till klimatförändringar,
              såsom översvämmade floder, svält, torka och konflikter, enligt
              en rapport från den brittiska biståndsorganisationen Christian
              Aid.
            </seg>
            <seg n="d46a6a9b">
              När detta tillsammans med FN:s klimatpanel presenteras är regeringens
              svar genom statsminister Reinfeldt på frågan om vilket ansvar
              vi bör ta som svenskar, alltså från den svenska regeringens och
              från riksdagens sida, att Afrika ska ta ansvar för klimatförändringarna
              inte hans egen regering. Jag häpnade.
            </seg>
            <seg n="9fb4c1f5">
              Afrika kommer att drabbas väldigt hårt av klimatförändringarna.
              Någon enstaka grads temperaturhöjning kommer att slå väldigt hårt,
              inte minst mot jordbruket. Jag måste därför fråga Carl B Hamilton
              om det också är Folkpartiets mening att det är Afrika som ska
              ta ansvar. Ska inte också vi ta ansvar? Vilket ansvar ska vi alltså
              ta?
            </seg>
          </u>
          <note type="speaker" n="ef1a6425">
            Anf. 100 CARL B HAMILTON (fp) replik:
          </note>
          <u who="Q6196285" xml:id="i-c21e90d62c8fd839-6" n="b539619c">
            <seg n="115b1321">
              Fru talman! Det är en självklarhet att Sverige ska ta ansvar
              och att vi ska bistå Afrika när det gäller att ta ansvar i denna
              fråga.
            </seg>
            <seg n="7561e16e">
              Jag tycker att Carina Häggs fråga är värd mycket mer än polemik.
              Vi ska ha en klimatdebatt här den 15 mars, men låt mig helt kort
              säga följande.
            </seg>
            <seg n="8ea8e522">
              Jag tror inte att det avgörande problemet i det här sammanhanget
              är att det inte finns teknik och metoder, till exempel i Afrika.
              Det stora problemet här är i stället att hitta metoder, ekonomiska
              styrmedel det kan vi i ett annat sammanhang återkomma till. Men
              framför allt gäller det att genomföra internationella överenskommelser,
              att få länder att ställa upp på minskade utsläpp av koldioxid
              och andra växthusgaser. Det är det som är den verkligt svåra uppgiften
              här.
            </seg>
            <seg n="381e7150">
              I detta ligger naturligtvis också att göra det här så att klimathotet
              inte drabbar Afrika. Men Afrika är en del av världen, och båda
              två vet vi att Afrika är en synnerligen fattig och i den meningen
              resurssvag region.
            </seg>
          </u>
          <note type="speaker" n="757c26b7">
            Anf. 101 CARINA HÄGG (s) replik:
          </note>
          <u who="Q3374704" xml:id="i-de8e41ded3bbbc75-7" n="4f38ff42">
            <seg n="69de454f">
              Fru talman! Afrika drabbas, men Afrika har också ett ansvar.
              Man måste se vilka förutsättningar olika länder och världsdelar
              har att ta sin del av ansvaret och var skuldbördan i dag ligger
              tyngst när det gäller de här frågorna.
            </seg>
            <seg n="cd315c6a">
              Jag är glad att Carl B Hamilton här ändå dementerar en del av
              det som har framkommit från regeringen. Vi ska naturligtvis problematisera
              det här i annat sammanhang. Ändå återstår frågan: Är det så att
              Folkpartiet dementerar statsministerns uppfattning och förhållningssätt?
              Han har lagt ribban väldigt lågt. Jag vill se att vi inte flyttar
              ut det här någon annanstans utanför Sveriges gränser utan tar
              så mycket ansvar som vi förmår i de här frågorna. Då kan inte
              ribban ligga på den nivå där regeringen i dag har lagt den. Vill
              Carl B Hamilton lyfta ribban upp på en rimlig nivå?
            </seg>
          </u>
          <note type="speaker" n="f71dd594">
            Anf. 102 CARL B HAMILTON (fp) replik:
          </note>
          <u who="Q6196285" xml:id="i-c21e90d62c8fd839-7" n="b539619c">
            <seg n="6db932fc">
              Fru talman! Jag tycker att det är lite fånigt att säga att Fredrik
              Reinfeldt är skyldig till det ena eller det andra. Jag tror att
              han försökte svara på en fråga så gott det gick i det sammanhanget.
            </seg>
            <seg n="de4a8290">
              Om vi nu pratar utrikespolitik här kan man konstatera att problemen
              för Afrikas del är svårare än Fredrik Reinfeldts ställningstagande
              i en svensk presskonferens. Låt oss ta till exempel Nigeria. Nigeria
              är en otroligt oljerik nation. Genomsnittsinkomsten i Nigeria
              per capita i dag är lägre än när oljereserverna började exploateras.
              Det finns större problem i det här sammanhanget som har med samhällsorganisation
              och internationellt samarbete att göra. Det är mitt svar.
            </seg>
          </u>
          <note type="speaker" n="eee7b7e2">
            Anf. 103 ULF HOLM (mp) replik:
          </note>
          <u who="Q520956" xml:id="i-4f89092b8ab2bdd5-5" n="e0b287fe">
            <seg n="adde4657">
              Fru talman! Det som skrämmer mig mest är egentligen inte att
              Carl B Hamilton kritiserar Miljöpartiet för den politik vi har
              utan den situationen att Carl B Hamilton ser EU som lösningen
              på allting. Har vi någon liten kritisk inställning till EU är
              vi helt ute i det blå och far och flyger. Vad är det för inställning?
              EU är inte svaret på allting. Hade verkligheten varit sådan att
              EU bara sysslade med miljöfrågor skulle det inte vara samma sorts
              EU som i dag. Då skulle det vara ett annat europeiskt samarbete
              som också jag skulle tycka var bra. Men sanningen är att EU är
              så mycket mer. Man tillåter subvention av kolkraft i Tyskland.
              Man har ett kärnkraftsavtal, Euroatom, som främjar utvecklingen
              av kärnkraft.
            </seg>
          </u>
          <note type="speaker" n="7d99d6ca">
            Anf. 104 CARL B HAMILTON (fp) replik:
          </note>
          <u who="Q6196285" xml:id="i-c21e90d62c8fd839-8" n="b539619c">
            <seg n="dd7a751a">
              Fru talman! Jag tror att det är viktigt att ta reda på vad det
              är som är viktigt i sammanhanget. Är det att hålla på med frågan
              om tysk subvention av kolkraft? Är det det som är den absolut
              viktigaste frågan för det svenska Miljöpartiet? Eller är den viktigaste
              frågan för det svenska Miljöpartiet och för Sveriges riksdag att
              fokusera till exempel på det internationella klimathotet?
            </seg>
            <seg n="b8335574">
              Kan man inte välja vilken av dessa två frågor som är den viktigaste
              då är man också oförmögen att vara ett effektivt miljöparti. Fortsätt
              gärna att diskutera Angela Merkel och tysk kolkraft, men jag tror
              att svenska folket är mer intresserat av partier som diskuterar
              det globala miljöhotet och vilka effektiva instrument som finns
              och kan exploateras för att komma till rätta med de problemen.
            </seg>
            <seg n="192a4728">
              Du är felfokuserad, Ulf Holm.
            </seg>
          </u>
          <note type="speaker" n="9d3ec633">
            Anf. 105 ULF HOLM (mp) replik:
          </note>
          <u who="Q520956" xml:id="i-4f89092b8ab2bdd5-6" n="e0b287fe">
            <seg n="bfbaa75a">
              Fru talman! Felfokuserad, nej, jag är väldigt fokuserad på klimatförändringarna,
              att vi ska göra något åt dem globalt, på europeisk nivå och också
              nationellt. Den nuvarande regeringen har inte lagt fram några
              förslag alls på konkreta åtgärder för vad vi i Sverige ska göra
              åt klimatfrågorna. Den enda punkt ni hade inför valrörelsen var
              att man skulle få 10 000 kronor i avdrag om man köpte en miljöbil.
              Inte ens det förslaget har presenterats. Vi har en statsminister
              som säger att Sverige inte behöver göra så mycket. Det är andra
              som ska göra någonting. Vad driver man för frågor i EU som är
              den organisation som finns på europeisk nivå och där Sverige är
              med? Gör vi någonting aktivt där?
            </seg>
            <seg n="f37f47c6">
              Vi är faktiskt delansvariga för att vi har Euratom. Vi har subventioner
              till kolkraft. Vi har en förbundskansler i Tyskland som nu kallas
              för bilkansler i stället. Vi har en svensk utrikesminister som
              snart kan kallas för gas- och oljeminister i stället, på grund
              av hans propagerande i världen i de frågorna.
            </seg>
            <seg n="31d67002">
              Vi måste ha en moralisk kompass, Folkpartiets Carl B Hamilton.
            </seg>
          </u>
          <note type="speaker" n="0b18d575">
            Anf. 106 CARL B HAMILTON (fp) replik:
          </note>
          <u who="Q6196285" xml:id="i-c21e90d62c8fd839-9" n="b539619c">
            <seg n="37b2c8e6">
              Fru talman! Vi måste ha en miljöpolitisk kompass, Ulf Holm. Det
              talar för att man ska stödja och medverka i den organisation som
              har Kyotoprotokollet i sin hand och som har ingått, som jag nämnde
              tidigare, en mycket lång rad internationella och globala miljöavtal
              och har en överstatlig organisation för detta. Det har ingen trovärdighet
              att säga att man är för en effektiv miljöpolitik eller för att
              bekämpa det globala klimathotet om man samtidigt tar avstånd från
              den organisation som har dessa frågor i sin hand och säger att
              Sverige ska lämna den organisationen så att den blir försvagad.
              Det är faktiskt fullständigt utan trovärdighet i dagens situation.
            </seg>
          </u>
          <note type="speaker" n="885af480">
            Anf. 107 KALLE LARSSON (v) replik:
          </note>
          <u who="Q5937876" xml:id="i-ecc6e6e2c46fabf1-9" n="2d0c6a59">
            <seg n="0c51557c">
              Fru talman! När EU:s handelskommissionär Peter Mandelsohn var
              på besök i Sverige i förra veckan sade han att ett nytt frihandelsavtal
              är en mer akut fråga än klimatförändringarna. Nu säger Carl B
              Hamilton i riksdagens talarstol att EU är den instans som kommer
              att göra någonting åt klimatförändringarna och tar halsbrytande
              nog ett exempel som inte alls är ett EU-avtal, nämligen Kyotoavtalet,
              och hävdar att det bara är EU som garanterar att detta avtal finns
              och fortsätter att verka. Jag tror att logiken i Carl B Hamiltons
              huvud behöver ses över, inte logiken i den politik som Vänsterpartiet
              företräder.
            </seg>
            <seg n="2259b25c">
              Men låt mig ställa min fråga för att ytterligare visa på det
              jag menar. Carl B Hamiltons parti har under ett antal år försökt
              göra sig känt som ett flyktingvänligt parti som vill att människor
              ska söka och också få rätt till asyl i EU:s medlemsstater, däribland
              Sverige. Samtidigt har vi inte hört ett ljud av protester mot
              det Frontexsamarbete som EU nu bygger upp för att hindra människor
              från att komma till EU och söka asyl.
            </seg>
          </u>
          <note type="speaker" n="5fcd6677">
            Anf. 108 CARL B HAMILTON (fp) replik:
          </note>
          <u who="Q6196285" xml:id="i-c21e90d62c8fd839-10" n="b539619c">
            <seg n="75043dc1">
              Fru talman! Vi kan diskutera hur pass allvarligt eller akut klimathotet
              är. Jag tror att det är ganska allvarligt och akut. Det gäller
              alltså åtgärder under de närmaste tio åren. Det som Peter Mandelsohn
              talade om gällde åtgärder de närmaste två månaderna. Det är lite
              olika tidshorisont, och de här två processerna utesluter inte
              varandra.
            </seg>
            <seg n="0ae9508e">
              Kyotoprotokollet är inget EU-avtal, det är helt riktigt. Men
              det var EU som räddade Kyotoprotokollet från att bli ett dött
              avtal efter det att George W Bush blev vald till president. Därför
              har Europeiska unionen det avtalet i sin hand. Ska avtalet kunna
              utvecklas och förhoppningsvis förlängas och skärpas är Europeiska
              unionen den helt avgörande globala aktören i det sammanhanget.
              Ditt parti är mot Europeiska unionen och vill att Sverige ska
              lämna den.
            </seg>
          </u>
          <note type="speaker" n="6d53ee3a">
            Anf. 109 KALLE LARSSON (v) replik:
          </note>
          <u who="Q5937876" xml:id="i-ecc6e6e2c46fabf1-10" n="2d0c6a59">
            <seg n="e62b90fc">
              Fru talman! Jag hoppas att Carl B Hamilton i sitt nästa inlägg
              ska besvara den fråga som jag ställde. Det var ändå huvudpoängen.
            </seg>
            <seg n="f044f355">
              Jag nämnde ett uttalande från Peter Mandelsohn därför att han
              ju säger att det är viktigare med ett frihandelsavtal än att bekämpa
              klimatförändringar. Det är dessutom kännetecknande för EU:s hela
              inställning på området. Den fria marknaden, den fria rörligheten,
              att varor och tjänster ska flöda, transporter av både djur och
              livsmedel och annat som också mycket kraftfullt påverkar miljön
              i närområde och globalt är avsevärt viktigare än att bekämpa de
              stora klimatförändringar som vi ser. Men använd gärna den tid
              som du har i det sista inlägget för att förklara logiken i det
              folkpartistiska ställningstagandet. Just nu, förmodligen medan
              vi talar, bordas ytterligare en båt eller två på Medelhavet där
              flyktingar söker sin rätt att söka asyl i EU. Vad har du sagt
              av kritik av detta?
            </seg>
          </u>
          <note type="speaker" n="8fdf2843">
            Anf. 110 CARL B HAMILTON (fp) replik:
          </note>
          <u who="Q6196285" xml:id="i-c21e90d62c8fd839-11" n="b539619c">
            <seg n="da4c2478">
              Fru talman! Jag lämnar Peter Mandelsohn därhän.
            </seg>
            <seg n="1a98505f">
              Frontex: Jag var den enda under förra mandatperioden som hade
              interpellationsdebatter med Barbro Holmberg om de flyktingar som
              kom över Medelhavet. Kom inte och försök vara högstämd och moraliserande
              mot mig!
            </seg>
            <seg n="dc51aa4b">
              Mitt svar är att man måste fokusera mycket mer på migrationens
              drivkrafter i Afrika, varför människor lämnar Afrika. Det är det
              enda sättet. Det är faktiskt ett svar som även Fredrik Reinfeldt
              har gett, detta i en debatt som vi hade i EU-nämnden. Man kan
              naturligtvis göra en hel del med biståndspolitik, men jag tror
              personligen att man inte kommer ifrån att man måste förbättra
              de grundläggande ekonomiska förutsättningarna med handelspolitik,
              samhällsbygge och stabila samhällsinstitutioner. Man måste se
              till att det blir rättsstater som fungerar genom demokrati till
              exempel, om det är bekant.
            </seg>
          </u>
          <note type="speaker" n="3d32347d">
            Anf. 111 KENT HÄRSTEDT (s):
          </note>
          <u who="Q3359013" xml:id="i-dc0ffafd3421996b-2" n="e687147f">
            <seg n="68fe7948">
              Fru talman! Jag ska här i riksdagen redogöra lite grann för Socialdemokraternas
              syn på biståndet.
            </seg>
            <seg n="2783cd53">
              För oss socialdemokrater är biståndet en hörnsten i en utrikespolitik
              präglad av solidaritet och rättvisa. För oss utgör biståndet ett
              konkret redskap i arbetet för en mer jämställd värld, där orättvisor
              och förtryck i alla former bekämpas. Det gör skillnad i praktiken,
              och det gör också skillnad eftersom vi får ett utrymme för att
              göra vår röst hörd och ge uttryck för vissa värderingar i olika
              sammanhang. Det finns ett starkt stöd för vårt bistånd hos svenska
              folket. Det är både glädjande och viktigt.
            </seg>
            <seg n="8e8afad1">
              När Sida årligen utvärderar svenska folkets inställning till
              vårt bistånd tycker år efter år drygt 60 procent att det ligger
              på en bra nivå eller skulle kunna ligga på en ännu högre nivå.
              Hos ungdomarna, eller kanske rättare sagt de unga vuxna, är stödet
              ännu mycket högre och har under senare år legat kring 75 procent.
            </seg>
            <seg n="fbdbc223">
              Till det bistånd som förmedlas över skattsedeln ska läggas alla
              de medel som våra duktiga enskilda organisationer verksamma inom
              det humanitära området samlar in, till exempel Röda Korset, Rädda
              Barnen, Unicef Sverige och Svenska Afghanistankommittén, för att
              bara nämna några av de hundratals viktiga organisationer som samtidigt
              betyder mycket för att förankra den svenska biståndstanken och
              ge återkoppling till svenska folket.
            </seg>
            <seg n="cb2c3d5d">
              Sedan 2006 går 1 procent av Sveriges bni till bistånd. Biståndsnivåerna
              är viktiga. De ger medel till kampen mot fattigdomen, de speglar
              väl vårt engagemang i de multilaterala sammanhangen och de ger
              oss tyngd och trovärdighet i diskussionerna med andra länder.
              Det är glädjande att vi har kunnat behålla denna biståndsnivå
              trots att vi vet att Moderaterna helst skulle vilja sänka den,
              kanske till och med med 25 procent som de hävdade i valrörelsen.
            </seg>
            <seg n="2dd8f692">
              Vi hörde också under den biståndspolitiska debatten i höstas
              vittnesmål från de andra allianspartierna om att man tvingats
              acceptera att skuldavskrivningarna bakas in i biståndsbudgeten
              detta för att man skulle få behålla enprocentsnivån i biståndet.
            </seg>
            <seg n="9af7e3ec">
              Låt oss hoppas att denna internstrid om biståndsnivån nu är avklarad
              så att vi kan lägga den bakom oss. Jag är dock inte lika säker
              som vissa i alliansen på att skuldavskrivningar i biståndssammanhang
              har varit en engångsföreteelse.
            </seg>
            <seg n="5fafa583">
              De fattiga ländernas skuldbörda måste dock minska. Det finns
              länder som betalar uppemot tre gånger mer i skuldavbetalningar
              än till investeringar i hälsa och utbildning. De fattigaste ländernas
              skulder måste skrivas av helt.
            </seg>
            <seg n="0175f7be">
              Kopplingen mellan säkerhet och utveckling på både kort och lång
              sikt är odiskutabel. Frågan har funnits med i den biståndspolitiska
              debatten internationellt i över ett decennium. Men i en värld
              som upprustar alltmer, där mer än 1 000 miljarder amerikanska
              dollar satsas på försvarsutgifter, jämfört med biståndet som ligger
              på ca 100 miljarder amerikanska dollar, är det knappast fattigdomsbekämpningen
              som behöver mindre resurser. Inom OECD:s biståndskommitté, DAC,
              pågår en diskussion om regelverket för vad som får räknas som
              bistånd. Vi vill att regeringen redovisar vilken linje Sverige
              kommer att driva i dessa diskussioner. Vi socialdemokrater accepterar
              inte att biståndet urholkas, till exempel genom att militära kostnader
              belastar biståndet, eller för den delen att det luckras upp på
              andra sätt. Vi ska fortsätta att vara ett föregångsland i biståndssammanhang.
            </seg>
            <seg n="d32c1cc3">
              Regeringen har aviserat en minskning av antalet biståndsländer.
              En viss koncentration kan vara av godo för att minska till exempel
              administrativa kostnader och få en bra arbetsfördelning mellan
              givarna. Det gäller därför att minska antalet sektorer där svenskt
              bistånd verkar i varje land. Men vår röst är uppskattad och behövlig
              i många utvecklingsländer. Den behövs i dialogen och den behövs
              för att driva på för till exempel mänskliga rättigheter. Den skulle
              bli avsevärt mindre hörd internationellt om vi valde att lämna
              många samarbetsländer medan andra stora givare stannar kvar. Vi
              vill inte hasta fram en koncentration som bygger på principer
              mer än på viljan att nå riktiga resultat. Vi väntar på att regeringen
              ska presentera sin syn på de här frågorna, så att vi kan ha en
              dialog om dem.
            </seg>
            <seg n="3f885080">
              En viktig del av biståndet är stödet till demokratisk utveckling.
              Stödet genom politiska partier för att stärka svaga systerpartier
              ute i världen bör öka. Vi välkomnar därför den aviserade inriktningen
              att detta ska stärkas.
            </seg>
            <seg n="a6f729d2">
              Häromveckan deltog biståndsministern i en hiv/aids-debatt på
              ABF här i Helsingfors och betonade då vikten av engagemang från
              arbetsmarknadens parter. I detta sammanhang vill vi därför betona
              att också de fackliga rättigheterna har en viktig roll i globaliseringen.
              Vi vill stärka biståndet till och via fackliga organisationer,
              inte skära ned det.
            </seg>
            <seg n="9bf24aaf">
              Vi socialdemokrater värnar om biståndets kvalitet. Därför initierade
              vi förra året en översyn av det multilaterala biståndet. Vi vill
              fortsätta att effektivisera det. Biståndet ska ställa stora krav
              på mottagarna, som har det politiska huvudansvaret för en positiv
              utveckling. Men som givare har vi också ett ansvar för att anpassa,
              samordna och effektivisera vårt bistånd.
            </seg>
          </u>
          <note type="speaker" n="1dc72af7">
            Anf. 112 Statsrådet GUNILLA CARLSSON (m) replik:
          </note>
          <u who="unknown" xml:id="i-86c894e81b7e271b-0" n="9bc2873f">
            <seg n="05fd65e5">
              Fru talman! Jag vill bara säga att biståndet under senare år
              har expanderat kraftigt. Det var rimligt att vi moderater i opposition
              frågade efter kvaliteten och kvalitetssäkringen. Nu pågår ett
              arbete där vi frågar oss var, hur och med vad Sverige kan göra
              störst nytta. Jag tror faktiskt att det absolut bästa sättet är
              att upprätthålla ett engagemang för en hög betalningsvilja, men
              också för internationell solidaritet i Sverige. I det arbetet
              hoppas jag att vi ska kunna finna bred samsyn i riksdagen. Till
              skillnad från vad som har sagts i debatten i dag har den borgerliga
              regeringen ökat biståndet. Vi har ökat insatserna för humanitära
              åtaganden, ökat insatserna för Afrika och höjt stödet till de
              partinära organisationerna i deras arbete för demokrati och mänskliga
              rättigheter.
            </seg>
            <seg n="9ced5baf">
              Jag ser också fram emot att återkomma till riksdagen och diskutera
              fred och försoning samt hur utvecklingspolitiken ska spela roll,
              inte minst i länder i postkonfliktlägen. Det är viktigt att vi
              kan diskutera säkerhet och utveckling och hur de samverkar, inte
              minst med tanke på de utmaningar vi ser framför oss i Somalia
              och Sudan.
            </seg>
          </u>
          <note type="speaker" n="a3b4dc18">
            Anf. 113 KENT HÄRSTEDT (s) replik:
          </note>
          <u who="Q3359013" xml:id="i-dc0ffafd3421996b-3" n="e687147f">
            <seg n="5c4ffcf4">
              Fru talman! Om vi ska vara ärliga har ökningen skett mot Moderaternas
              vilja. Man går väl inte till val på att sänka biståndet med 25
              procent för att sedan beredvilligt komma överens om att det är
              jättebra att det stannar kvar på samma nivå. Jag tror inte att
              biståndsministern öppenhjärtigt kommer att erkänna att Moderaterna
              faktiskt har en annan agenda.
            </seg>
            <seg n="52035704">
              Vi socialdemokrater kommer att hålla stenkoll på att biståndet
              inte undermineras, undergrävs eller gröps ur genom att man fasar
              in olika former av andra kostnader, till exempel skuldavskrivningar
              på en och en halv miljard. De pengarna skulle gå till fattigdomsbekämpning,
              inte till att betala skuldavskrivningar som bör ligga utanför
              biståndsramen. Dina alliansvänner har i höstas vittnat om hur
              ni kom överens om det internt. Man tvingades gå med på detta för
              att kunna försvara enprocentsnivån.
            </seg>
          </u>
          <note type="speaker" n="f3e18b45">
            Anf. 114 Statsrådet GUNILLA CARLSSON (m) replik:
          </note>
          <u who="unknown" xml:id="i-86c894e81b7e271b-1" n="9bc2873f">
            <seg n="cff6929e">
              Fru talman! Jag kom till en organisation och en myndighet där
              det rådde utbetalningstryck, där det saknades effektivitet och
              där man inte kunde redogöra för vad man gjorde och varför. Det
              fanns anledning för Moderaterna att vara starkt kritiska.
            </seg>
            <seg n="30e79ae4">
              Nu har vi ett direkt ansvar. Vi har påbörjat ett kvalitetssäkringsarbete
              i syfte att se till att varje skattekrona går till rätt ställe.
              Vi har ett dubbelt ansvar: dels att se till att pengarna går dit
              de är avsedda, dels att kunna svara svenska skattebetalare att
              vi gör de rätta sakerna. Det är det som det är oerhört viktigt
              att vi åstadkommer. Riksdagen har tidigare varit starkt kritisk
              till att det saknats strategier. Detta arbetar nu utrikesförvaltningen
              med tillsammans med Sida, just för att vi ska kunna upprätthålla
              ett högt engagemang i Sverige för biståndet, men också för internationell
              fred och säkerhet.
            </seg>
          </u>
          <note type="speaker" n="03694733">
            Anf. 115 KENT HÄRSTEDT (s) replik:
          </note>
          <u who="Q3359013" xml:id="i-dc0ffafd3421996b-4" n="e687147f">
            <seg n="4a74c5f0">
              Fru talman! Från oss kommer statsrådet inte att möta något motstånd
              i kampen för att vi ska ha ett effektivt, korrekt och ordentligt
              bistånd. I oss har du också i det avseendet en partner. Men när
              det gäller att gröpa ur biståndet kan man inte bara göra ett besök
              hos en förening som inte har någon ordning på sina utbetalningar
              eller det exempel som du använde och ha det som något slags utgångspunkt
              för att skära ned biståndet med 25 procent. Det är människor det
              handlar om. Det är människors liv det handlar om. Det är biståndet
              från Sverige vi pratar om.
            </seg>
            <seg n="58aed725">
              Vi kommer i alla fall att hålla stenkoll på att biståndet inte
              kommer att kompromissas med och urgröpas på olika sätt. Däremot
              ser vi fram emot att delta i dialogen kring de utmaningar biståndet
              ändå står inför. Säkerhetsfrågorna är några av de frågor som alltmer
              kommer i centrum för den biståndspolitiska debatten, och däri
              kommer vi att vara aktiva och delaktiga.
            </seg>
          </u>
          <note type="speaker" n="0ff99d2d">
            Anf. 116 KERSTIN ENGLE (s):
          </note>
          <u who="Q3358804" xml:id="i-fc77dcc168dbc192-0" n="1dc53ad0">
            <seg n="61314fa2">
              Fru talman! I dag talar vi om hur en rättvis värld ska bli möjlig.
              Hur kan samarbete mellan länder ge en rättvis värld, ökad fattigdomsbekämpning
              och minskade klyftor?
            </seg>
            <seg n="03f2b78a">
              Nationsgränsernas betydelse minskar. Vi rör oss över gränser
              som aldrig förr, både för arbete och för studier, och regionernas
              betydelse ökar. Att finna samarbetspartner i en region är nödvändigt
              för att bygga framgång och välfärd för människorna och inte minst
              för att skapa förståelse för varandra och att skapa ökad integration.
            </seg>
            <seg n="15b1d157">
              Ett lysande exempel på en framgångsrik samverkan är den mellan
              Sverige och Danmark i den så kallade Öresundsregionen. Öresundsregionen,
              bestående av Skåne och Själland, har med åren utvecklats till
              en allt viktigare ekonomisk drivkraft för både Sverige och Danmark.
              Utbytet mellan länderna har aldrig varit större och har positiva
              effekter på både forskning, tillväxt och sysselsättning. Men fortfarande
              finns en stor utvecklingspotential som inte utnyttjas fullt, till
              största delen beroende på att de svenska och de danska regelverken
              är dåligt integrerade.
            </seg>
            <seg n="11564870">
              Öresundsregionen med 3 ½ miljoner invånare är Nordens största
              och mest tätbefolkade storstadsregion. 1,7 miljoner människor
              förvärvsarbetar, och 140 000 studerar. Regionen är avgörande för
              båda ländernas samlade varu- och tjänsteproduktion, då i dag inte
              mindre än 26 procent av Danmarks och Sveriges samlade bnp produceras
              i Skåne och på Själland.
            </seg>
            <seg n="db55a267">
              En viktig indikator för växande integration är den ökade arbetspendlingen.
              Enligt siffror från Öresundskommittén arbetspendlar drygt 9 000
              personer dagligen, vilket är en tredubbling sedan 1997, och en
              fortsatt ökning förväntas. En stor utvecklingspotential finns
              även inom utbildnings- och forskningsområdet. I dag finns 14 universitet,
              6 500 doktorander och 12 000 forskare i Öresundsregionen.
            </seg>
            <seg n="b40efc2f">
              Öresundsregionen måste få fortsätta att växa för att vi i framtiden
              ska kunna trygga jobb och välfärd i Skåne och Själland, och därför
              måste, som jag nämnde jag tidigare, regelverk ses över och förbättras.
              Det måste bli lättare att studera i Öresundsregionen. Min förhoppning
              är att vissa hinder kommer att undanröjas på detta område i samband
              med att Bolognaprocessen implementeras. Ett enhetligt utbildningssystem
              över hela Europa är till gagn för hela vår utbildning och vår
              fortsatta välfärd.
            </seg>
            <seg n="1f09742e">
              I Östersjöområdet finns ett annat exempel på möjligheter för
              handel, tillväxt och samarbete. Östersjön skiljer inte längre
              länder och människor åt, utan genom den politiska utvecklingen
              i våra grannländer har hot i stället blivit möjlighet till handel,
              integration och kunskapsutbyte. I och med att Östersjön klassas
              som särskilt känsligt havsområde skapas unika möjligheter att
              gemensamt skydda detta känsliga innanhav. Diskussionen kring den
              planerade gasledningen väcker härmed stor och befogad oro och
              många frågetecken.
            </seg>
            <seg n="ea445513">
              Ett annat exempel på ett viktigt regionalt samarbete finns i
              Barentssamarbetet, en tradition sedan 1964. Området är intressant
              ur många aspekter, inte minst turismaspekter. Det är därför nödvändigt
              att vi ytterligare stärker den processen.
            </seg>
            <seg n="a34b85d4">
              Fru talman! Med utvecklingen runt Östersjön, med Öresundsregionen
              som ett lysande exempel och med fortsatt stor utvecklingspotential
              måste Sveriges inställning vara att bejaka ett öppet samarbete
              på alla områden mellan länder och tillåta regioner att växa och
              utvecklas utan giriga blickar mot nationella intressen. Det är
              genom en fortsatt regional utveckling som vi kan nå ökat välstånd
              i Europa och ökad tillväxt till gagn för hela världens folk.
            </seg>
            <seg n="c8f6673c">
              Vi socialdemokrater tror på globaliseringens möjligheter. Med
              globaliseringen växer kraven på demokrati, mänskliga rättigheter
              och social trygghet runt om i världen. Aldrig har det funnits
              så många demokratier som i dag. Det finns en tydlig koppling mellan
              demokrati och ekonomisk utveckling. I kampen för global rättvisa
              spelar fackliga och sociala rättigheter en viktig roll. Vi vill
              att globaliseringen ska tjäna alla. Inte minst måste kvinnors
              juridiska och ekonomiska rättigheter stärkas så att vi kan nå
              målet om halverad fattigdom 2015.
            </seg>
          </u>
          <note type="speaker" n="8383a8da">
            Anf. 117 OLLE THORELL (s):
          </note>
          <u who="Q6209093" xml:id="i-78b9063fba7b3f2c-0" n="5003d7e7">
            <seg n="eab0ca5b">
              Fru talman! Jag vill ägna mitt inlägg åt att tala om Asien. Utvecklingen
              i Asien det närmaste seklet kommer att vara avgörande för hela
              den globala utvecklingen. Det som sker där angår oss alla, som
              Urban Ahlin sade i sitt anförande. I Asien finns både ekonomiska
              under och tigerekonomier. Samtidigt lever hälften av de fattiga
              människorna i världen i Asien. Där finns demokratier där mänskliga
              rättigheter respekteras, och där finns diktaturer där raka motsatsen
              gäller. Vi måste förhålla oss till alla de här staterna och hävda
              en hållbar utveckling, demokrati och respekt för mänskliga rättigheter.
              Sverige har en lång tradition i sitt utvecklingssamarbete med
              Asien. Det är viktigt att vi utvecklar de goda relationer vi har.
            </seg>
            <seg n="82b5721e">
              Ekonomiskt framhålls ofta Asien som en framgångssaga, och det
              är sant i vissa delar, men det är inte sant i alla länder och
              för alla människor i alla länder. Kina och Indien är redan ekonomiska
              stormakter och växer sig starkare för varje år. Kina hade, som
              vi har hört, en tillväxt förra året som var 10,6 procent. Indien,
              som är världens största demokrati, tar varje år stora kliv, och
              medelklassen där växer explosionsartat. Det här är förstås glädjande
              och positivt. Varje människa som kan ta sig ur fattigdomens bojor
              innebär en seger.
            </seg>
            <seg n="68b2b03a">
              Det talas mycket om Kina och Indien, men jag vill särskilt nämna
              ett par regioner som inte har nämnts i debatten tidigare så mycket
              och som inte får glömmas bort. Först och främst vill jag nämna
              Centralasien. Det är en region där Sverige behöver bli mer aktivt
              inom ramen för EU men också på egen hand. En modell skulle kunna
              vara att stödja samarbete mellan de centralasiatiska staterna,
              kanske med det nordiska samarbetet som modell.
            </seg>
            <seg n="0f34abc9">
              Den andra region som jag vill ta upp är Japan. När Kinas och
              Indiens roll nu växer får Japans betydelse inte glömmas bort.
              Det är världens näst största ekonomi och en väldigt viktig handelspartner
              för oss. Det är glädjande att se att utvecklingen av ekonomin
              har vänt uppåt och att reformeringen fortsätter. Sverige måste
              fortsätta att vara aktivt och stärka sina redan goda relationer
              med Japan.
            </seg>
            <seg n="24ec23f1">
              Jag vill framhålla några delar av den strategi som vi socialdemokrater
              anser ska gälla för Asien. Först och främst gäller det att prioritera
              mänskliga rättigheter och demokratireformer. Nu när Kina blir
              mer och mer ekonomiskt mäktigt och kommer att spela en större
              roll på den globala scenen är det viktigt att vi inte bara ser
              Kina som en gigantisk marknad för svenska produkter. Vi måste
              i alla våra kontakter med Kina föra fram vår ståndpunkt om mänskliga
              rättigheter och demokrati. Att fortsätta att arbeta för att företag
              tar ett större socialt ansvar och att fackliga rättigheter utvecklas
              är av största vikt. Därför ser vi med oro på att biståndet via
              fackliga organisationer kan komma att skäras ned. Vi tror inte
              på att vi ska begränsa vårt utbyte med Kina vi tror på dialog.
            </seg>
            <seg n="32351ede">
              Den andra punkten som jag vill ta upp gäller miljön. Miljöfrågan
              är vår tids kanske största utmaning. Människans påverkan på klimatet
              eskalerar, och vi har ingen tid att spilla. Vi har alla ett ansvar.
              Då duger det inte att, som regeringen gör, säga att det inte är
              någon mening att gå före om ingen annan gör det, eller att tillsätta
              utredningar och inte komma med egna skarpa förslag.
            </seg>
            <seg n="593010d1">
              Exemplets makt är stor. Vi måste visa att det är möjligt att
              ha tillväxt kombinerad med hållbar utveckling. Inte minst i Asien
              är miljöhoten överhängande. Om ingenting görs kommer vi att få
              se miljoner och åter miljoner klimatflyktingar, och miljökatastrofer
              som vi nu har svårt att föreställa oss. Miljöpolitiken får inte
              heller begränsas så att den bara handlar om klimatfrågan. Även
              andra miljöfrågor måste fokuseras på.
            </seg>
            <seg n="f12f0bb2">
              Den tredje punkten gäller handelspolitiken. Sverige måste fortsätta
              sina ansträngningar att främja frihandeln. Vi måste inom EU aktivt
              verka för att Doharundan blir ambitiös och leder till bättre förutsättningar
              för u-länderna så att de på gynnsamma villkor kan delta i världshandeln.
            </seg>
            <seg n="d297a97b">
              Slutligen vill jag säga något om globaliseringen. Globalisering
              är ju ingenting nytt. Den har varit verklighet ända sedan strukturrationaliseringens
              dagar. Vi har varit, och är, framgångsrika i den alltmer globaliserade
              ekonomin. Vi har dessutom som enda land i världen kunnat kombinera
              en ekonomisk tillväxt med minskade koldioxidutsläpp.
            </seg>
            <seg n="cebcfdad">
              Tryggheten på den svenska arbetsmarknaden är avgörande för hur
              vi ska kunna klara av globaliseringen. Människor måste kunna känna
              trygghet i att byta jobb, utbilda sig senare i livet och byta
              karriär. Regeringens nedskärningar i a-kassa, högskola och vuxenutbildning
              är ett hot mot Sveriges konkurrenskraft. Vi måste fortsatt göra
              offensiva satsningar på forskning och utbildning och på en trygg
              arbetsmarknad.
            </seg>
            <seg n="1e73583f">
              Vi måste fokusera på möjligheterna i globaliseringen. Det är
              bra för svenska löntagare om asiatiska löntagare får det bättre.
              Solidaritet och hållbar utveckling är våra ledord när det gäller
              globaliseringen, liksom när det gäller hela vår Asienpolitik.
            </seg>
          </u>
          <note type="speaker" n="e7e68c92">
            Anf. 118 CARIN RUNESON (s):
          </note>
          <u who="Q3363839" xml:id="i-c0a26fcebb0bfd57-0" n="926475b1">
            <seg n="d253e671">
              Fru talman! Det är en komplicerad men fantastisk värld vi lever
              i, en värld full av möjligheter som borde omfatta alla oavsett
              var vi bor och lever, oavsett om vi är unga eller gamla, oavsett
              om vi är män, kvinnor eller barn och oavsett hudfärg och religionstillhörighet.
              För oss socialdemokrater är det en självklarhet att det borde
              vara så, och det är mot det målet vi strävar även om vägen dit
              är lång och full av hinder.
            </seg>
            <seg n="25549f38">
              På ett sätt känns världen större i dag än någonsin tidigare.
              Vi har fler länder och dessbättre betydligt fler demokratier än
              för bara några år sedan, och dessutom har vi en större medvetenhet
              om vad som händer och sker runt om i jordens alla hörn. De aktuella
              händelserna kan vi följa direkt via frukost-tv eller tillbakalutade
              i tv-soffan, alltifrån spännande idrottsevenemang till upprörande
              och fasansfulla eländesbeskrivningar, ofattbart våld mot kvinnor
              och barn och grymma och onödiga krig där unga män och civilbefolkningen
              får sätta livet till.
            </seg>
            <seg n="5b50c5c8">
              Samtidigt känns världen betydligt mindre än tidigare tack vare
              ny teknik och större och bättre möjligheter att resa, se, lära
              och uppleva än vi någonsin haft tidigare. Kunskapen om vad som
              händer i världen är stor. Frågan är om engagemanget för andra
              länders utveckling, för andra folks kamp för demokrati, jämställdhet,
              rättvisa och trygghet och inte minst den dagliga kampen för brödfödan
              är tillräcklig. Vad kan vi göra mer? Vad kan Sverige göra? Vad
              kan du och jag göra? Vad kan vi i Sveriges riksdag göra? Och framför
              allt: Vad kan och vill Sveriges regering göra för ett utökat engagemang?
            </seg>
            <seg n="96183fc3">
              I dag är världens ögon mest riktade mot den till synes olösliga
              Mellanösternproblematiken där vi, trots allt, under de senaste
              dagarna börjat känna en aning hopp. Världens ögon riktar sig också
              mot krigets och attentatens Irak och Afghanistan och mot folkmordet
              i Darfur. Afrika och Asien står för en stor del av nyhetsflödet
              såväl i fråga om konflikter och krigshandlingar som i fråga om
              växande ekonomier och utveckling.
            </seg>
            <seg n="a185f823">
              Latinamerika, fru talman, är i dag inte den del av världen som
              står högst på agendan, men det som sker på den kontinenten får
              inte tappas bort när vi talar om och engagerar oss i biståndsfrågor,
              samarbetsprojekt och, inte minst, en fortsatt demokratisk utveckling
              i världen. Många har säkerligen redan ställt sig frågan vad som
              kommer att hända med Kuba när Fidel Castro inte längre finns på
              den politiska arenan. Hur kommer USA att agera? Och Ryssland och
              Kina?
            </seg>
            <seg n="6e0ea060">
              Central- och Sydamerika symboliserar på flera områden utvecklingen
              i världen, hur den gått framåt de senaste tio åren och hur demokratin
              fått ett starkt fotfäste. Den politiska kartan har i framför allt
              Sydamerika skiftat färg. Från att ha varit diktatorernas kontinent
              och ett lapptäcke av politiska färger har stora delar av Latinamerika
              i takt med socialistiska valframgångar blivit allt rödare. Inte
              minst har ursprungsbefolkningarna fått göra sina röster hörda.
            </seg>
            <seg n="dba33070">
              Men, fru talman, Latinamerika präglas i allra högsta grad av
              en dubbelhet. Välståndet ökar men är fortfarande extremt ojämnt
              fördelat. Samtidigt som Chiles president Michelle Bachelet, som
              själv tidigare var landsflyktig, satsar på nya välfärdsreformer
              och pensioner för de fattigaste fortgår brotten mot de mänskliga
              rättigheterna på Kuba. Och när Hugo Chávez skaffar sig rätten
              att stifta lagar utan att blanda in parlamentet är det i högsta
              grad oroande.
            </seg>
            <seg n="78f1ccae">
              I Colombia pågår en av de största och mest utdragna militära
              konflikterna i världen. Frågor som demokrati, fred, mänskliga
              rättigheter och konflikthantering berör alla i landet. Ingen i
              Colombia kan stå utanför det som sker och som är det allvarligaste
              hindret mot fortsatt utveckling. Colombia är också ett av de prioriterade
              länderna vad gäller det svenska utvecklingssamarbetet i Sydamerika.
              Stödet inriktas framför allt på att bidra till att skapa förutsättningar
              för en fredlig utveckling och respekt för mänskliga rättigheter.
            </seg>
            <seg n="217366ba">
              Världens samlade bistånd till Sydamerika är litet och sjunker.
              Det kan ses som positivt om det är ett tecken på att de länder
              som tidigare fått bistånd nu kommit så långt i sin utveckling
              att biståndsbehovet är borta. Men så är inte fallet, och därför
              är det viktigt att slå vakt om biståndet även till Sydamerika.
              Följaktligen, fru talman, måste vi värna de mänskliga rättigheterna
              och möjligheterna för kvinnor att komma in i samhället och påverka
              fredsarbetet. Vi socialdemokrater har sedan årtionden tillbaka
              traditioner och kontakter i området, och vi vet att det svenska
              stödet i många fall är avgörande för en fortsatt demokratisk utveckling.
            </seg>
          </u>
          <note type="speaker" n="4875ecde">
            Anf. 119 MARIANNE BERG (v):
          </note>
          <u who="Q517921" xml:id="i-7696f5df33790fc6-0" n="2b7ef7a1">
            <seg n="06ab1e8d">
              Fru talman! Utrikesministern har tvingats lämna kammaren, och
              jag får därför försöka få svar på mina frågor till honom som utrikesminister
              och till regeringen vid ett senare tillfälle.
            </seg>
            <seg n="bf25d3c6">
              I denna utrikespolitiska debatt vill jag lyfta fram den utveckling
              vi ser på det sexualpolitiska området, vilken jag anser är förödande,
              nämligen att den globala könsmaktsordningen förstärks. Det handlar
              om kvinnors rättigheter, alltifrån kampen mot könsstympning och
              för ett självständigt liv till rätten till utbildning, preventivmedel
              och säkra aborter.
            </seg>
            <seg n="575a3f8c">
              I dag ser jag med fasa, vilket jag hoppas att även utrikesministern
              gör, hur de sexualkonservativa krafterna runt om i världen bygger
              allianser och nätverk för att ytterligare flytta fram sina positioner.
              Syftet och målet är glasklart, nämligen att kvinnor inte ska ha
              rätt att bestämma över sina egna kroppar, inte ha rätt till ett
              självständigt liv och att många människor inte ska ha rätt till
              en egen sexualitet. Dessa krafter är ett stort hot mot HBT-personers
              rättigheter liksom mot kvinnors rätt till abort och tillgång till
              preventivmedel.
            </seg>
            <seg n="c755876a">
              I mitt anförande vill jag lägga fokus på kvinnors rätt att själva
              bestämma över sina kroppar, det vill säga rätten till abort.
            </seg>
            <seg n="83e2cbbc">
              Fru talman! Jag hade väntat mig att regeringsdeklarationen skulle
              ta upp och innehålla mer om just dessa frågor. Det gjorde den
              inte. Kvinnors rättigheter togs endast upp dolt i meningar där
              mänskliga rättigheter nämndes. En enda mening kring FN:s säkerhetsresolution
              1325 som belyser kvinnors roll i internationella konflikter fanns
              med. En enda mening berörde kvinnors situation i den rådande konflikten
              i Sudan, främst då situationen i Darfur. Det fanns med. Det är
              av stor vikt, men jag anser att frågor som berör mer än hälften
              av världens befolkning bör behandlas på ett annat sätt än i deklarationen
              och i utrikesministerns inlägg i dag. Det var futtigt, och det
              är sorgligt.
            </seg>
            <seg n="80839fdb">
              Sveriges regering borde i all internationell politik med kraft
              och med tydlig röst försvara kvinnors rätt att bestämma över sina
              egna kroppar. Vänsterpartiet menar att Sverige i FN, i EU och
              i andra internationella organ måste motverka alla mörka krafter
              som vinner mark och som hotar att minska eller helt ta bort kvinnors
              rätt att bestämma över sina egna liv.
            </seg>
            <seg n="a5fc4985">
              Sverige har historiskt sett varit ett pådrivande land för kvinnors
              rättigheter, och vi har gått i frontlinjen i arbetet med sexuell
              och reproduktiv hälsa. Jag hoppas verkligen att denna regering
              inte ger vika och blir tyst när det gäller denna vår historiskt
              sett starka hållning.
            </seg>
            <seg n="582e852f">
              Vänsterpartiet anser att 10 procent av vårt bistånd ska fördelas
              till sexuell och reproduktiv hälsa, men det har vi inte fått gehör
              för. Det är bara att beklaga. Genom att avsätta 10 procent av
              biståndet skulle regeringen på ett klart och tydligt sätt visa
              omvärlden att Sverige gör en tydlig markering mot sexualkonservativa
              krafter i världen.
            </seg>
            <seg n="88720b0f">
              Fru talman! I dag dör enligt Världshälsoorganisationen ca 400
              kvinnor och flickor dagligen runt om i världen på grund av osäkra
              aborter. 400 kvinnor och flickor det är en mardrömslik siffra!
              Dessa dödsfall inträffar i länder där abort är förbjudet, eller
              där det finns otroligt små chanser att få genomföra en medicinskt
              säker abort.
            </seg>
            <seg n="b2d4cbd8">
              Som jag tidigare har tagit upp måste Sverige här gå i frontlinjen
              för rätten till fri abort för kvinnor runt omkring i världen.
              I dag saknas bara i EU rätten till abort för 26 miljoner människor.
              Detta är skrämmande.
            </seg>
            <seg n="ba7d64e6">
              Till sist vill jag ta upp ännu ett skrämmande exempel. Det gäller
              USA, som ser sig som det mest demokratiska landet i världen och
              som slår sig för bröstet och säger sig sätta de mänskliga rättigheterna
              högst på dagordningen. USA har under president Bush gjort en total
              omsvängning när det gäller sexuell och reproduktiv hälsa. Från
              att tidigare ha varit någorlunda pådrivande har nu USA intagit
              en ultrakonservativ inställning till abort, sexualupplysning och
              preventivmedel. Detta har inneburit att ekonomiskt stöd till projekt
              eller organisationer har dragits in eller villkorats.
            </seg>
            <seg n="9284f80d">
              Jag hoppas att utrikesministern inte är av samma uppfattning
              som socialminister Göran Hägglund. Socialministern fick för ett
              tag sedan i en interpellationsdebatt frågan om vilka åtgärder
              han tänkte vidta för att vara pådrivande angående kvinnors rätt
              till abort i EU. Han ansåg att det inte var en prioriterad uppgift
              för regeringen att påverka andra länders lagstiftning. Han ansåg
              med andra ord att påverkan är detsamma som att direkt gå in och
              försöka ändra andra länders lagstiftning.
            </seg>
            <seg n="c84351b4">
              Jag hoppas att utrikesministern inte är av samma uppfattning.
            </seg>
          </u>
          <note n="f3e57a59">
            I detta anförande instämde Ulla Andersson (v).
          </note>
          <note type="speaker" n="99aa0cd7">
            Anf. 120 JACOB JOHNSON (v):
          </note>
          <u who="Q5888881" xml:id="i-7ad996a3f92caadb-0" n="1275e247">
            <seg n="eeaba040">
              Fru talman! Jag vill säga några ord om det kurdiska folkets situation.
              Det är ett folk på tiotals miljoner människor i de centrala delarna
              av det vi brukar kalla för Mellanöstern som har levat under förtryck
              under lång tid och som förvägrades sina demokratiska rättigheter
              av de segrande västmakterna efter första världskriget. I dag lever
              det kurdiska folket främst inom statsbildningarna Turkiet, Irak,
              Iran och Syrien. Flera miljoner har dessutom flytt och bor nu
              bland annat här i Sverige.
            </seg>
            <seg n="620ed947">
              Den turkiska statsbildningen skapades efter ett omfattande folkmord
              som drabbade flera minoriteter: armenier, assyrier/syrianer, kaldéer
              och pontier. När den turkiska staten bildades var dessa befolkningsgrupper
              förvandlade till små folkspillror.
            </seg>
            <seg n="121b76d2">
              Kvar fanns dock en stor icke-turkisk minoritet, nämligen kurderna.
              Den turkiska staten har alltsedan sin tillkomst förnekat deras
              existens och utsatt dem för ett omfattande förryck på flera olika
              plan, politiskt, socialt och kulturellt. Likafullt har den kurdiska
              befolkningens etniska identitet oavbrutet stärkts. Man betraktar
              sig som en av flera etniska folkgrupper inom den turkiska statsbildningen
              med de rättigheter som tillkommer sådana. Dessa rättigheter har
              dock förvägrats dem av den turkiska staten. Detta har lett till
              motsättningar, spänningar, uppror och periodvis regelrätt krig
              mellan kurdiska grupper och den turkiska staten.
            </seg>
            <seg n="ffc2c3e6">
              De möjligheter till dialog som olika kurdiska grupper har försökt
              inleda i form av ensidiga vapenstillestånd har inte tagits till
              vara av den turkiska staten. De har mötts med kalla handen.
            </seg>
            <seg n="cd39fa85">
              Washingtons proklamerande av det så kallade kriget mot terrorismen
              har anammats av de turkiska myndigheterna. Kurderna har utpekats
              som terrorister. Att hävda sina rättigheter som etnisk minoritet
              betraktas av delar av den turkiska staten den så kallade djupa
              eller mörka staten som terrorism, oavsett om man bär vapen eller
              inte. Det räcker, som i Hrant Dinks fall, med att man är beväpnad
              med en tidning.
            </seg>
            <seg n="6d62b820">
              Den turkiska statsledningen måste på allvar ta itu med de element
              inom den turkiska statsapparaten som saboterar Turkiets modernisering,
              bryter mot de mänskliga rättigheterna och vägrar erkänna Turkiet
              som en mångetnisk stat.
            </seg>
            <seg n="431c9f9c">
              En politik liknande den turkiska bedrivs i Syrien. Regimen i
              Syrien har länge fört en arabiseringspolitik mot landets kurdiska
              befolkning. Man har genomfört folkomflyttningar och drivit bort
              människor från de områden där de levat och arbetat i århundraden.
            </seg>
            <seg n="71fe56d3">
              En annan börda som drabbat kurderna är att en del av den kurdiska
              befolkningen betraktas som statslös trots att man har levat i
              Syrien i generationer. Denna del av befolkningen saknar i och
              med att den är statslös alla rättigheter som tillkommer en medborgare
              i Syrien. Det är naturligtvis ett orimligt förhållande. Än orimligare
              är att statslösheten ärvs generation efter generation. Man kan
              födas i Syrien men likafullt bli statslös.
            </seg>
            <seg n="16bc904b">
              Kurdernas situation i Irak är väl känd. Trots att Irak i sin
              helhet befinner sig i bedrövligt och kaotiskt tillstånd finns
              det ljusglimtar när det gäller de irakiska kurdernas situation.
              I och med de flygförbudszoner som upprättades efter Gulfkriget
              kunde kurderna leva relativt i fred. Man har påbörjat en utveckling
              i demokratisk riktning. Mycket återstår naturligtvis att göra
              i detta avseende, men även om trycket på de irakiska kurderna
              har lättat lever man ännu under långt ifrån idealiska förhållanden.
            </seg>
            <seg n="a72a188b">
              Kurderna i Irak har rätt att kräva och utveckla regionalt självstyre
              i enlighet med principen om den nationella självbestämmanderätten.
              Dock oroar mig den ständiga fara som har funnits under hela den
              kurdiska historien, nämligen att kurderna kan bli en bricka i
              andra stormakters spel, såväl globala som lokala.
            </seg>
            <seg n="9f158d33">
              Kurderna i Iran befinner sig i en mycket svår situation. Den
              iranska regimens förtryck är hårt. De kurdiska organisationerna
              i landet förföljs. Deras ledare och aktivister mördas. De sociala
              och ekonomiska förhållandena är ytterst svåra. Regimen, som själv
              dömer till hårda straff för narkotikalangning och narkotikamissbruk,
              sprider själv narkotika i de kurdiska områdena. Som en kurdisk
              representant uttryckt saken: Det är lättare att få tag i heroin
              än ett paket Marlboro.
            </seg>
            <seg n="f2cb0dea">
              Kurderna i Iran kräver liksom kurderna i Irak regionalt självstyre,
              vilket av den iranska regimen förnekas dem.
            </seg>
            <seg n="5d847648">
              Kurderna måste i Iran och Irak få regionalt självstyre och möjlighet
              att utveckla demokratiska styrelseformer och sina rättigheter
              som etnisk minoritet. I Turkiet och Syrien måste kurderna erkännas
              som etnisk minoritet och få alla de rättigheter som tillkommer
              en sådan.
            </seg>
            <seg n="32175e6f">
              Låt mig avslutningsvis, fru talman, understryka att vi inte får
              glömma det kurdiska folket och dess kamp för fulla mänskliga,
              demokratiska och nationella rättigheter i den komplicerade situationen
              i Mellanöstern i dag.
            </seg>
          </u>
          <note n="f3e57a59">
            I detta anförande instämde Ulla Andersson (v).
          </note>
          <note type="speaker" n="2c5bd8b9">
            Anf. 121 MEHMET KAPLAN (mp):
          </note>
          <u who="Q4822657" xml:id="i-5b6a61ac3270e7e9-0" n="571019de">
            <seg n="f99ab9fc">
              Fru talman! I dag har vi sett en mycket intressant debatt. Det
              har handlat om många olika frågor i det som för oss är viktigt
              och som alltid har varit viktigt, nämligen utrikespolitiken.
            </seg>
            <seg n="05259cad">
              Det är glädjande att se de ansatser som utrikesministern har
              haft i olika frågor och framför allt om Mellanöstern. Vi har även
              hört ledamöter och deras åsikter som hur världsfreden bäst främjas.
            </seg>
            <seg n="3ff9b844">
              Jag vill lyfta fram två olika saker i dag. Det första handlar
              om hur, på vilket sätt och varför vi måste jobba för en långsiktig
              och hållbar fred, en rättvis fred, i Mellanöstern.
            </seg>
            <seg n="e2ede6ad">
              I dag vet vi att Sverige har ett mycket omfattande vapensamarbete
              med många olika länder. Det står väldigt tydligt i förordningar
              om vilka länder vi får sälja vapen till. Flera ledamöter har varit
              uppe i talarstolen och just tagit upp frågan om varför det inte
              står någonting om vilka länder vi får köpa vapen från.
            </seg>
            <seg n="6269b032">
              Under de senaste fem åren har Försvarets materielverk upphandlat
              många olika typer av utrustning från en stat som vi med stor sannolikhet
              vet har begått och kan binda vid olika typer av övergrepp mot
              mänskliga rättigheter och folkrätten.
            </seg>
            <seg n="bea07b1f">
              Det är Israel jag talar om. Jag var nere i Israel med en delegation
              från riksdagen och fick på nära håll se och uppleva på vilket
              sätt dessa brott ter sig mot civilbefolkningen och oskyldiga barn
              och kvinnor.
            </seg>
            <seg n="20843177">
              Israel vägrar även att signera de internationella avtal som finns
              mot spridning av kärnvapen. Tidigare talare har tagit upp frågan
              om att det finns länder som ämnar skaffa kärnvapen. Det är intressant
              att vi värderar olika länder på olika sätt beroende på vilka ledarna
              är och vilket sätt de har lyckats liera sig med andra länder.
            </seg>
            <seg n="7809e9a8">
              Så har till exempel Nordkorea utöver de reprimander det har fått
              inte blivit utsatt för särskilt mycket kritik medan ett land som
              Iran hängs ut. Det finns ledamöter i denna kammare som vill att
              USA ska besudla sina händer än en gång och helt folkrättsvidrigt
              anfalla ett suveränt land.
            </seg>
            <seg n="c43237d6">
              Det andra området handlar också om Mellanöstern. För ungefär
              två månader sedan kom en särskild delegation som FN hade satt
              upp med ett paper , ett papper, där man kommit överens om, diskuterat
              sig fram till och lyckats enas i en fråga. Det var hur man skulle
              lyckas överbrygga civilisationernas gap.
            </seg>
            <seg n="26947f73">
              Det är det gap som finns mellan olika så kallade civilisationer
              som en viss Samuel P. Huntington gjorde sig berömd på, eller kanske
              accelererade sin berömmelse med. Han myntade uttrycket: Civilisationernas
              kamp.
            </seg>
            <seg n="7eb43e8c">
              I detta paper har man tagit upp frågan om att man kanske borde
              försöka lösa de konflikter som finns i stället för att koncentrera
              sig på det som kanske komma ska. Man har lyft upp en fråga högst
              på dagordningen. Det är IsraelPalenstina-konflikten. Alla världens
              länder skulle må mycket bättre av att försöka lösa detta.
            </seg>
            <seg n="19b4dfba">
              Vi från Miljöpartiet menar att ansvaret ligger på båda parter.
              Det går i och för sig inte att komma ifrån att den starkare parten
              i det här fallet är det inte så svårt att gissa vem har ett större
              ansvar. Men det handlar ändock om ett delat ansvar.
            </seg>
            <seg n="4a42e89a">
              Det jag särskilt vill lyfta fram i detta mitt anförande är den
              mur som byggs i Palestina i dag på ockuperat territorium. Den
              skiljer byar från deras odlingsmark. Den är det synligaste beviset
              för att världen inte är rättvis.
            </seg>
            <seg n="9e681f7e">
              Vi har en mur som till 80 procent går inne på ockuperat palestinskt
              territorium. Det märkliga med detta är att omvärlden tiger still.
              Det som hände för inte så länge sedan var att den israeliska regeringen
              än en gång gav sitt tillstånd till illegala bosättningar inne
              på ockuperat palestinskt territorium.
            </seg>
            <seg n="69211142">
              Jag hoppas att utrikesministern tar intryck och att vi får debatter
              om detta även framöver så att vi kan nå en lösning.
            </seg>
          </u>
          <note n="a5c61d4f">
            I detta anförande instämde Peter Rådberg (mp).
          </note>
          <note type="speaker" n="1022a702">
            Anf. 122 CARINA ADOLFSSON ELGESTAM (s):
          </note>
          <u who="Q3375840" xml:id="i-e4e7e1d1f60f626e-0" n="6dc3e24b" next="i-5342e61e98b24495-0">
            <seg n="227432a1">
              Fru talman! Vi har i Sverige en lång tradition av att värna frihandelns
              principer och bekämpa inslag av protektionism. För ett litet land
              som vårt med stort utrikeshandelsberoende har detta varit och
              kommer att vara en oerhört viktig förutsättning för vårt välstånd.
            </seg>
            <seg n="acd3ab75">
              Sverige har gått från att vara ett av Europas allra fattigaste
              länder till att via handel och öppenhet få en ekonomisk utveckling
              som lyfte oss ur fattigdomen. Det gör att det finns en tilltro
              till handel som kraft för utveckling.
            </seg>
            <seg n="b8c86f8f">
              Det är också den hållning vi måste ha inom EU. Frihandeln berikar
              och ger en växande välfärd, åtminstone i större utsträckning än
              jordbrukssubventioner och tullar.
            </seg>
            <seg n="6fed5039">
              En av de första demonstrationerna som arbetarrörelsen organiserade
              i slutet av 1800-talet var en demonstration mot livsmedelstullar
              i Helsingfors. Den samlade omkring 10 000 deltagare.
            </seg>
            <seg n="cab7228a">
              Många gånger därefter har fackföreningarna ställt upp för strukturomvandling
              och sett till att nya jobb i nya branscher kunnat ersätta gamla
              jobb i gamla branscher.
            </seg>
            <seg n="ddfc0dcd">
              Det är ingen slump att Sverige är en mycket frihandelsvänlig
              nation eftersom alla har fått möjlighet att njuta av frukterna
              av den öppenhet och omvandling som frihandeln leder till.
            </seg>
            <seg n="c6806e84">
              Det återstår att se vilka konsekvenser som den nuvarande regeringens
              kraftiga försämringar i trygghetssystemen får för den svenska
              synen på frihandeln.
            </seg>
            <seg n="a6f73239">
              Fru talman! Här i Sveriges riksdag råder en bred enighet om vikten
              av frihandel och inriktningen på vår handelspolitik. Vi känner
              nog alla hur oerhört viktigt det är att WTO:s förhandlingsrunda
              nu går i lås och att det inte drar ut på tiden.
            </seg>
            <seg n="caf9d2aa">
              Om inte förhandlingarna går i lås under våren kommer det förmodligen
              inte att bli någon överenskommelse förrän nästa amerikanska president
              har installerat sig. Det skulle betyda att det blir tidigast 2009.
              Det skulle vara oerhört olyckligt för Sverige, för Europa och
              framför allt för utvecklingsländerna.
            </seg>
            <seg n="6214de2e">
              Fru talman! Det vi däremot har skilda åsikter om är hur vi vill
              att Sverige ska möta en ökad internationell konkurrens. Vi socialdemokrater
              anser att det är kunskap, innovation och förnyelse som är nyckelord
              för en fortsatt stark internationell konkurrenskraft. Vi tror
              inte att regeringens politik med sämre trygghet är en framkomlig
              väg.
            </seg>
            <seg n="20c67001">
              En förutsättning för öppenhet för nödvändiga förändringar och
              strukturomvandlingar är den svenska modellen. Den ger människor
              trygghet i omvandling. Det krävs att vi har bra arbetsmarknadsutbildningar.
              Det krävs att vi har en bra a-kassa. Det krävs också att vi har
              bra socialförsäkringssystem och inte minst att vi har en bra och
              god arbetsrätt. Det är då som människor vågar bejaka förändringar.
            </seg>
            <seg n="732db177">
              Om människor saknar den här tryggheten och i stället oroar sig
              för att bli förlorare i förändringarna som följer av globaliseringen
              uppstår det lätt en längtan tillbaka till en svunnen tid. Det
              gäller att bevara det som vi har, det vill säga en fackföreningsrörelse
              och breda befolkningsgrupper som ställer upp på det som är svårt
              och det som vi inte får stöd för i andra länder. Det handlar om
              öppenhet, konkurrens och frihandel och den vilja till förändring
              som följer av ständigt pågående strukturomvandling.
            </seg>
            <seg n="74f7f6ce">
              Man måste ständigt vara beredd att prova nytt och att gå från
              ett jobb till ett annat. Det är en av hemligheterna bakom att
              Sverige har haft och har en så stark ekonomisk utveckling. Det
              har vi ju haft under de senaste åren.
            </seg>
            <seg n="8d870621">
              Är en rättvis värld möjlig? Ja, säger vi socialdemokrater. Vi
              tror att det är möjligt. Vi tror på globaliseringens möjligheter.
              Med globaliseringen växer kraven på demokrati, mänskliga rättigheter
              och social trygghet runt om i världen. Det har aldrig funnits
              så många demokratier som i dag. Vi ser en tydlig koppling mellan
              demokrati och ekonomisk utveckling. I kampen för global rättvisa
              och fattigdomsbekämpning spelar fackliga och sociala rättigheter
              en oumbärlig roll.
            </seg>
          </u>
          <note n="a277bbd6">
            Anf. 123 KARLA LÓPEZ (mp):
          </note>
          <u who="Q3375840" xml:id="i-5342e61e98b24495-0" n="6dc3e24b" prev="i-e4e7e1d1f60f626e-0">
            <seg n="d71289a9">
              Fru talman! Det finns många konflikter runt om i världen. Alla
              länder verkar vara ense om att dessa konflikter löses bäst med
              våld. Hur förklarar man annars alla miljarder som många länder,
              däribland Sverige, satsar på militären varje år och alla internationella
              militära insatser i konfliktområden?
            </seg>
            <seg n="d30432dd">
              USA, som är världens största militära makt, har fördubblat sin
              försvarsbudget sedan Bushadministrationen tillträdde. Den är nu
              hela 4 375 miljarder per år pengar som man i stället kunde ha
              satsat på att lösa de sociala problem som blir allt större i det
              amerikanska samhället eller på att öka välfärden för de allra
              svagaste. Det finns miljontals människor i USA som har samma levnadsstandard
              som fattiga människor i fattiga länder.
            </seg>
            <seg n="45131e60">
              USA:s regering, liksom Sveriges regering och många andra regeringar,
              satsar stort på att bekämpa terrorismen med våld. Men alla vet
              att våld föder mer våld, och kampen mot terrorismen förs inte
              med vapen utan med dialog.
            </seg>
            <seg n="b75ef03a">
              Hur förklarar man annars de framgångsrika sexpartssamtalen som
              USA:s regering nyligen hade med Nordkorea? Dialog leder till resultat.
              Fredliga lösningar är det enda hållbara alternativet. Det är något
              som de flesta regeringar tycks ha glömt.
            </seg>
            <seg n="6e49ae96">
              Varför har man inte använt sig av samma metod när det gäller
              att hantera konflikten i Iran i samband med framställningen av
              deras kärnvapenprogram? Man är inte intresserad av att skapa fred.
              Man vill i stället ha kontroll över naturresurserna. I Iran gäller
              det olja.
            </seg>
            <seg n="31f7e666">
              Det är det som kampen mot terrorismen handlar om. Hur förklarar
              man annars det absurda i att USA:s regering har installerat en
              militärbas på gränsen mellan Paraguay, Uruguay och Brasilien?
              USA menar att det handlar om kampen mot terrorismen, men det finns
              inga terrorister i regionen. Det handlar i stället om att USA
              vill säkra tillgången till världens största sötvattenreservoar.
            </seg>
            <seg n="ea45ed2a">
              Som vi alla vet skapar vår livsstil stora förändringar i naturen,
              inte bara i form av klimatförändringar utan även i minskade resurser.
              Sötvatten är redan en bristvara runt om i världen och en ännu
              större brist kommer det att bli i framtiden. Den som har tillgång
              till naturresurser har makt. Det är det som den amerikanska regeringen
              vill slå vakt om.
            </seg>
            <seg n="109d513e">
              Tidigare har USA:s regering bevakat sötvattenreservoaren via
              sin militärbas i Manta i Ecuador. Man har använt sig av förevändningen
              att man vill komma åt droghandeln i Colombia. Men när den ecuadorianska
              regeringen vägrade att förlänga avtalet tvingades man att flytta
              till Paraguay. Problemet är att det inte finns några terrorister
              där. Det finns ingen konflikt över huvud taget där, men det lär
              inte dröja länge förrän man startar en.
            </seg>
            <seg n="67d96a53">
              Det gjorde man ju så bra i Irak. USA ville åt oljan, men tyvärr
              misslyckades det projektet. USA:s regering har blivit utmanövrerad
              av Iran. Det är därför, och på grund av Irans olja, som tonläget
              mellan de båda länderna har skärpts. Det verkar otänkbart för
              Bushadministrationen att föra en dialog med Iran på det sätt som
              man gjorde med Nordkorea.
            </seg>
            <seg n="a5c26e9f">
              Vilken är då Sveriges roll i det hela? Vi är inte bättre kålsupare
              vi. Vår regering är lika hopplös på att skapa fred i världen som
              USA:s och de flesta andra länders regeringar.
            </seg>
            <seg n="543a98a9">
              I årets budget satsas det mer än tidigare på försvaret, och man
              har ökat anslaget för internationella militära insatser. Dessa
              pengar skulle kunna användas till fredsforskning, fredsskapande
              icke-våldsliga åtgärder och bistånd som skapar hållbara och långsiktiga
              lösningar. Det är så man skapar fred i världen, inte genom våld.
            </seg>
            <seg n="78d4368a">
              Regeringen bör ta större ansvar internationellt och verka för
              internationella icke-våldsliga åtgärder för att skapa fred. Detta
              ska ske genom att vi inte bara uppmanar andra länder eller genom
              att vi är drivande i FN och EU, utan genom att vi föregår med
              gott exempel och själva skapar internationella icke-våldsliga
              åtgärder.
            </seg>
            <seg n="321a1d92">
              Regeringen bör också kraftigt kritisera Bushadministrationens
              agerande i andra länder och uppmana till att den löser konflikter
              med dialog, så som den har gjort i Nordkorea.
            </seg>
          </u>
          <note type="speaker" n="e2508570">
            Anf. 124 MAX ANDERSSON (mp):
          </note>
          <u who="Q5555515" xml:id="i-f58b366f9a01e2f9-0" n="86daf418">
            <seg n="33768147">
              Fru talman! Alliansens representanter har talat rätt mycket om
              att de vill att Sverige ska vara en del av EU:s kärna. De har
              talat om att man ska arbeta aktivt. Men när det gäller den konkreta
              handlingen har det inte blivit så värst mycket, framför allt inte
              i de stora frågorna.
            </seg>
            <seg n="fd19ef82">
              Det exempel som nämns oftast och med högst röstvolym är att man
              talar om att man deltar oftare på EU:s ministerrådsmöten än den
              föregående regeringen gjorde. Jag vet inte om det är ett bra mått
              på politisk aktivitet att man oftare i egen hög person flyger
              till ministerrådets möten. Jag tror inte att politisk aktivitet
              enbart kan mätas i den mängd koldioxid man släpper ut för att
              åka på möten. Om Cecilia Malmström åker till Bryssel för att sitta
              och hålla tyst om EU-konstitutionen kunde hon då inte ha skickat
              en statssekreterare i stället?
            </seg>
            <seg n="6c77f87b">
              Inom parentes sagt brukar jag inte försvara Socialdemokraterna.
              Men det går att skicka statssekreterare på de här mötena. Det
              var det Socialdemokraterna gjorde när de tyckte att det verkade
              vara en rimlig prioritering.
            </seg>
            <seg n="8c5e10b4">
              När nyhetens behag med allt Brysselresande som ministrarna nu
              ägnar sig åt har lagt sig lite så tror jag att de kommer att skicka
              statssekreterare i lite större utsträckning än vad de gör nu.
              Jag lovar i alla fall att inte kritisera dem för att deras intresse
              för EU-arbetet har minskat och för att de gör en bättre prioritering
              än de kanske gör i dag.
            </seg>
            <seg n="6715f73e">
              Men det är inte regeringens tystnad i Bryssel som upprör och
              oroar mig. Det som är oroande är regeringens tystnad här i Sverige
              om de stora EU-frågorna. Jag var, som många andra ledamöter, i
              Bryssel förra veckan. Där talades det väldigt mycket om EU-konstitutionen.
              Det talades om förslag att sockra konstitutionen med lite tillägg
              det kallades treaty plus så att det lättare skulle få oss att
              svälja den. Den alternativa metoden för att få folk att svälja
              den lättare var att hugga bort bitar av den det kallades treaty
              minus . Man talade också om den mer vettiga modellen att utlysa
              ett nytt konvent och försöka skriva ihop en ny och bättre text
              än den som ligger på bordet.
            </seg>
            <seg n="a984c1cb">
              Här i Sverige däremot verkar regeringen agera som om den här
              debatten inte existerar. Regeringens åsikt är att det är bra,
              vi behöver inte göra något, det som ligger på bordet är bra och
              det ska antas utan ändringar. Man ignorerar den debatt om förs
              ute i Europa. Det verkar som om regeringen inte har några åsikter.
              Den är tyst här också.
            </seg>
            <seg n="a14ea495">
              Nu är jag helt övertygad om att regeringen faktiskt har en åsikt.
              Jag misstänker i varje fall starkt att det finns flera ministrar
              som faktiskt tycker något om de här frågorna. Men utåt verkar
              regeringens inställning till EU-debatten vara att vi ska låtsas
              som om det inte förs någon diskussion och att svensk EU-debatt
              ska bestå av att Cecilia Malmström åker runt i landet och säger
              att allt är bra. Men så är det inte.
            </seg>
            <seg n="2eb16a34">
              Det var en ledamot från Folkpartiet som pratade om att vi behöver
              en ny folkomröstning om EMU därför att saker och ting har förändrats
              så otroligt mycket. Hon hänvisade till utvidgningen, som ju alla
              ändå kände till var på väg när folkomröstningen hölls. Hon hänvisade
              till att Slovenien har gått med i EMU, vilket är en stor förändring
              för Slovenien, men i vårt perspektiv är det inte så stort. Hon
              hänvisade till att ministrarna nu oftare sitter tysta på ministerrådets
              möten därför att det är fler medlemmar. Saker och ting har förändrats,
              och de har förändrats tillräckligt mycket för att man ska ha en
              ny folkomröstning om EMU. Jag välkomnar en ny folkomröstning om
              EMU. Vi skulle vinna den också. Jag välkomnar en ny folkomröstning
              om EU-medlemskapet, och jag hoppas att vi skulle vinna den också.
            </seg>
            <seg n="c8fd85eb">
              Om det nu är så oerhört stora förändringar som har skett i och
              med utvidgningen är den stora frågan: Borde inte de förändringarna
              kunna motivera att man tar en seriös diskussion om EU-konstitutionen
              som skrevs ihop innan utvidgningen? Det behövs en seriös diskussion
              där man börjar om på nytt. Det fördrag som finns kommer att falla
              en gång till. Förr eller senare måste regeringen och alla vi andra
              ta den debatten.
            </seg>
          </u>
          <note type="speaker" n="81580f32">
            Anf. 125 PETER RÅDBERG (mp):
          </note>
          <u who="Q6086370" xml:id="i-c1a3954ef18e43ba-0" n="6361bb94">
            <seg n="e2782454">
              Fru talman! Sverige och de andra länderna i Natostyrkan ISAF
              har att hantera en återuppväckt talibanrörelse, en blomstrande
              opiumhandel, djupt rotad korruption och en närmast totalförstörd
              infrastruktur. Fredsarbetet i Afghanistan går tydligt bakåt. Under
              2006 har landet tagit över i stort sett hela världshandeln av
              heroin, och intäkterna går till de religiösa extremisterna, talibanerna,
              och de krigsherrar de åter lierar sig med. Kriget har också gått
              över till det civila samhället. Bland annat tvingades över 200
              000 barn som gick i skola 2005 att sluta förra året.
            </seg>
            <seg n="29f210ea">
              Den som räknar med att inom de närmaste decennierna i Afghanistan
              få bevittna framväxten av en igenkännbar modern demokrati kapabel
              att tillhandahålla rättvisa och moderna bekvämligheter åt sitt
              folk lever i en förtrollad värld.
            </seg>
            <seg n="ea5f71b1">
              I ljuset av detta planerar den svenska regeringen att utöka den
              svenska truppen i internationell tjänst till 2 000 man där den
              största delen, enligt försvarsministern, ska skickas till Afghanistan.
              Miljöpartiet välkomnar att vi utökar trupper utomlands. Frågan
              är: Vart ska vi skicka de drygt 1 200 soldater som försvarsministern
              vill ha? Vi har en dag en styrka på 833 soldater i utlandstjänst.
              Försvarsministern sade på Folk och Försvars konferens i Sälen
              i januari att fler svenskar har deltagit i Natoledda styrkor än
              i andra militära sammanhang. Försvarsministern antydde också att
              regeringen överväger att utöka just den svenska insatsen i de
              Natoledda operationerna i det allt våldsammare Afghanistan. Nu
              är inte Carl Bildt kvar, men det skulle vara intressant att höra
              om han gör samma överväganden som försvarsministern i den här
              frågan.
            </seg>
            <seg n="dbae7493">
              Men huvudfrågan är var svenska trupper gör mest nytta. Vart vi
              ska sända de svenska trupperna är inte bara en solidaritetsfråga
              utan också en säkerhetsfråga. Det är självklart att vi i den rika
              världen ska vara ute och hjälpa till genom humanitära, ekonomiska
              och militära insatser om så behövs. Det sker bäst, vill jag säga,
              och säkrast inom FN:s ram. Skillnaden mellan en FN-mission och
              en Natoledd operation är att FN-missionen har ett tydligt mandat
              föreskrivet av FN:s säkerhetsråd.
            </seg>
            <seg n="adea2c92">
              I Afghanistan har USA ett mycket stort inflytande. Frågor om
              uthållighet och färdriktning är inte lika tydliga som de skulle
              vara om det var en FN-ledd mission.
            </seg>
            <seg n="c09b6cf9">
              Fru talman! Jag ställer frågan igen: Var gör svenska trupper
              mest nytta? Mitt svar på den frågan är i Afrika. Sveriges insatser
              i Kongo och Liberia var mycket lyckade. Tyvärr tog vi hem dessa
              soldater lite för tidigt, enligt mitt förmenande, redan 2005 och
              2006. Den svenska insatsen framöver ska i första hand riktas mot
              Afrika och vara en FN-ledd mission. Om vi ska skicka fler soldater
              till Afghanistan måste USA och Nato börja prioritera fred i stället
              för krig.
            </seg>
            <seg n="ed413620">
              En fråga som ligger väldigt nära detta är vapenexporten. Debatten
              om svensk vapenexport är het. Sverige har ökat sin vapenexport
              med 100 procent sedan Irakkriget startade 2003. Svenska vapen
              dödar. Sverige hör till de länder som exporterar mest vapen i
              världen. Miljöpartiet har sedan länge krävt att vapenexporten
              till de här krigförande och människorättskränkande länderna ska
              upphöra eftersom den legitimerar förtryck och försvårar demokratiutveckling.
              Vapenexporten borde överensstämma med utvecklingspolitiken. Sverige
              ska inte ge bistånd med ena handen och sälja vapen med den andra.
            </seg>
            <seg n="99e04c9d">
              Svensk lag säger att vapen inte bör säljas till krigförande länder
              eller till länder som bryter mot de mänskliga rättigheterna. Det
              har dock skett vid flera tillfällen, och kommer troligtvis att
              ske framöver, och detta oavsett om vi har en borgerlig regering
              eller en, som tidigare, socialdemokratisk. Den politiken ligger
              tyvärr fast.
            </seg>
          </u>
          <note type="speaker" n="1fa4d458">
            Anf. 126 KENNETH G FORSLUND (s):
          </note>
          <u who="unknown" xml:id="i-decb189865378b93-0" n="9bc2873f">
            <seg n="a494f009">
              Fru talman! Den 1 januari i år gladdes vi med alla de människor
              i Bulgarien och Rumänien som firade sitt inträde i den europeiska
              unionen. Uppmärksamheten och uppsluppenheten var, det ska erkännas,
              inte lika stor som för några år sedan vid den stora utvidgningen
              med tio nya medlemsstater i EU. Men det är inte desto mindre ytterligare
              en framgång för EU-tanken och enandet av Europa. Fast jag vet
              ärligt talat inte om min och mångas glädje delas av alla i den
              här kammaren. Tycker till exempel miljöpartister och vänsterpartister
              att det är positivt att EU fortsätter att utvidgas?
            </seg>
            <seg n="d2a66538">
              Med den senaste utvidgningen vid årsskiftet har bortåt 100 miljoner
              invånare som tidigare befann sig på den kommunistiska sidan av
              järnridån på bara ett och ett halvt decennium fullständigt reformerat
              sina länder och skapat sig en ny framtid. En kontinent som tidigare
              var sargad av konflikter och krig har nu ett samarbete som innebär
              att vi delar varandras problem och framgångar.
            </seg>
            <seg n="c46a8d33">
              Ännu finns dock inte ett Europa som är helt och fritt. Utvidgningen
              måste fortsätta. Att hållbart lösa problemen på Balkan kan endast
              göras genom att tydligt och klart visa att dörren till EU står
              öppen. Sverige bör fortsätta att stödja dessa länders reform-
              och medlemskapsansträngningar. Förhoppningsvis kan vi inom de
              närmaste åren hälsa också dessa länder välkomna in i EU.
            </seg>
            <seg n="db792341">
              Tyvärr har dock en förfärande utvidgningströtthet börjat göra
              sig gällande i EU. För oss socialdemokrater är det viktigt att
              slå fast att utvidgningen av EU är den största framgång som skett
              på Europas kontinent, och den måste fortsätta.
            </seg>
            <seg n="9e2e87b1">
              Turkiets framtida medlemskap är en mycket omdiskuterad fråga
              i många europeiska länder. För oss socialdemokrater har alltid
              inställningen varit att frågan inte är om Turkiet kan bli medlem
              i EU utan när. Detta när avgörs av hur snabbt Turkiet klarar att
              uppfylla de kriterier som ställs för ett medlemskap. Mordet i
              januari på den turkisk-armeniske journalisten Hrant Dink visar
              dock att Turkiet fortfarande har en lång väg kvar. Dink var övertygad
              om EU-medlemskapets fördelar för yttrandefriheten, demokratin
              och minoriteternas rättigheter i Turkiet. Mordet på Hrant Dink
              är en viktig påminnelse för oss andra om att yttrandefriheten
              aldrig kan tas för given men också om den förändringskraft, den
              så kallade mjuka makt, som europeisk integration utgör.
            </seg>
            <seg n="76235001">
              Sverige bör vara med och ta ansvar när framtidens EU formas.
              Det nuvarande förslaget till konstitutionellt fördrag lades fram
              efter en lång och öppen process i Europa. Den socialdemokratiska
              regeringen i Sverige lyckades få in för Sverige viktiga politikområden
              i fördraget, till exempel sysselsättning, miljö och jämställdhet.
              Det tyska ordförandeskap som i dag leder EU har nu återupplivat
              förhandlingarna om ett konstitutionellt fördrag ett nytt minifördrag
              utarbetat utan insyn mellan medlemsländernas kontaktpersoner i
              en snabb process som inte ger några positiva signaler om förankring
              och delaktighet.
            </seg>
            <seg n="5cd43fdc">
              Det tidigare förslaget arbetades fram under stor öppenhet. Det
              genomgick en noggrann beredning i riksdagen, och riksdagen gav
              regeringen förhandlingspositioner i ett betänkande. Vi socialdemokrater
              menar att riksdagen också i fortsättningen måste garanteras delaktighet
              och insyn i den här processen. Men vad är regeringens politik?
              Hur ser regeringen på de nya fördragsförhandlingar som nu pågår
              i små, slutna rum i Berlin? Regeringen har upprepade gånger sedan
              den tillträdde pratat om att Sverige ska tillhöra EU:s kärna,
              men vilken kärna? Vad är det Sverige ska tycka och göra i EU?
              För att tala PR-konsultprosa är det hög tid för regeringen att
              ta sitt uttryck om EU:s kärna och ladda det med ett innehåll.
              I dag är det nämligen tomt.
            </seg>
            <seg n="5929f270">
              EU är mer än enbart en marknad. Vi socialdemokrater vill öka
              politikens verkningskraft genom att satsa mer av EU:s gemensamma
              resurser på att främja den hållbara tillväxten, få fler i arbete
              och stärka EU:s sociala dimension samt miljöpolitiken. Vi socialdemokrater
              vill att jordbrukssubventionerna dramatiskt ska sänkas. Vi vill
              bevara Kommittén för EU-debatt i Sverige. Vi vill sätta stopp
              för EU-parlamentets flyttcirkus mellan Bryssel och Strasbourg.
              Vart har regeringens initiativ på det området tagit vägen?
            </seg>
          </u>
          <note type="speaker" n="22f2dec9">
            Anf. 127 PETER RÅDBERG (mp) replik:
          </note>
          <u who="Q6086370" xml:id="i-c1a3954ef18e43ba-1" n="6361bb94">
            <seg n="de865c61">
              Fru talman! Kenneth Forslund frågade vad Miljöpartiet tycker
              om utvidgningen. Vi kan svara väldigt tydligt och klart: Vi har
              inget emot en utvidgning. Det bestämmer staterna själva.
            </seg>
            <seg n="ab2cf4d4">
              Miljöpartiet föddes ju ur ett internationellt perspektiv och
              har mycket tydligt sagt att det vi vill ha är ett alleuropeiskt
              samarbete. Däremot är vi kritiska till EU, som du säkert känner
              till. Men svaret på din fråga är att vi välkomnar att länderna
              själva får avgöra om de ska delta i en union eller inte. Det ska
              inte vi göra, och det ska inte EU göra.
            </seg>
          </u>
          <note type="speaker" n="b949fd8b">
            Anf. 128 KENNETH G FORSLUND (s) replik:
          </note>
          <u who="unknown" xml:id="i-decb189865378b93-1" n="9bc2873f">
            <seg n="fbda962c">
              Fru talman! Det är ju generöst av Peter Rådberg, och möjligen
              också Miljöpartiet, att säga att de här staterna själva ska avgöra
              detta. Det är ju högst rimligt. Men var finns det rimliga i resten
              av ert resonemang? Nu har jag visserligen förstått att det finns
              vissa åsiktsspänningar inom Miljöpartiet på denna punkt, men din
              kollega Max Andersson propagerade ju alldeles nyss för en ny folkomröstning
              i Sverige inte bara om EMU-medlemskapet utan om själva EU-medlemskapet.
              Var finns logiken i att låta nya länder gå in i ett EU som ni
              miljöpartister vill att Sverige ska lämna?
            </seg>
          </u>
          <note type="speaker" n="895a8a69">
            Anf. 129 PETER RÅDBERG (mp) replik:
          </note>
          <u who="Q6086370" xml:id="i-c1a3954ef18e43ba-2" n="6361bb94">
            <seg n="bb9e07b4">
              Fru talman! Kenneth tar upp två frågor här. Folkomröstningen
              är ju en fråga, men din fråga var vad vi tyckte om att andra länder
              ska få ingå i unionen. På den frågan är svaret kristallklart:
              Det får de länderna själva avgöra.
            </seg>
            <seg n="d83f3d6a">
              Sedan kan man diskutera om vi ska ha en ny folkomröstning eller
              inte. Här är väl Miljöpartiet ungefär som Socialdemokraterna.
              Ni har väl också 3040 procent som är motståndare till EU inom
              ert parti och bland era väljare. Den här frågan har alltså sprängkraft
              i Sverige. Sverige är väl det land som har flest människor som
              är skeptiska till EU.
            </seg>
            <seg n="7f2cfe0d">
              Vi kommer att fortsätta att vara skeptiska. Så länge vi är med
              i EU kommer vi dock att handla konstruktivt, vara med på alla
              möten och göra vårt bästa för att få ett så bra EU och Europa
              som möjligt. Det har ju folket bestämt. Sedan kan vi ändå önska
              att vi kunde få en ny folkomröstning, men dit är vägen säkert
              lång.
            </seg>
          </u>
          <note type="speaker" n="a2eb8bb1">
            Anf. 130 KENNETH G FORSLUND (s) replik:
          </note>
          <u who="unknown" xml:id="i-decb189865378b93-2" n="9bc2873f">
            <seg n="3734ec10">
              Fru talman! Det är glädjande att Miljöpartiet vill jobba för
              en bra utveckling av EU och i EU så länge Sverige nu är med. Det
              välkomnar jag. Men jag förstår fortfarande inte logiken i att
              vara öppen för att ta in nya medlemmar och säga att det är bra
              med utvidgning, samtidigt som man säger att utvidgningen inte
              borde ha sträckt sig hit upp i norr och omfattat vårt land. Det
              vill vi ha en ny folkomröstning och ett nytt beslut om där vi
              från miljöpartistiskt perspektiv helst ser att vi får en majoritet
              för ett utträde.
            </seg>
            <seg n="8e7feffd">
              Peter Rådberg pratade om vikten av ett alleuropeiskt samarbete.
              I takt med att EU växer mer och mer närmar det sig ju detta alleuropeiska
              samarbete som jag tror att både jag och Peter Rådberg vill ha.
              Är lösningen att vi ska upplösa EU och bilda någonting nytt? Varför
              ska vi göra det? Jag förstår fortfarande inte logiken.
            </seg>
          </u>
          <note type="speaker" n="25ad1442">
            Anf. 131 MAX ANDERSSON (mp) replik:
          </note>
          <u who="Q5555515" xml:id="i-f58b366f9a01e2f9-1" n="86daf418">
            <seg n="9c0eb6f6">
              Fru talman! Det är egentligen inte särskilt svårt att förstå:
              Vi tycker att Sverige ska lämna EU, men vi har inget emot om andra
              länder vill gå med. Faktum är att vi jobbar konstruktivt och aktivt
              för att underlätta för andra länder att gå med, exempelvis Turkiet
              och Ryssland. Nu är det väl inte aktuellt för ögonblicket de har
              tyvärr inte tillräckligt bra demokrati för att bli insläppta men
              vi jobbar för det.
            </seg>
            <seg n="d21d1f26">
              Jag skulle säga att alla partier i denna kammare, möjligtvis
              med undantag för Centern som åtminstone tidvis har haft vissa
              reservationer vad gäller jordbruksstöd och sådana saker, har jobbat
              för utvidgningen. Det tycker jag att vi har gjort bra. Detta tycker
              jag att vi kan vara ganska ense om.
            </seg>
            <seg n="17774e49">
              Sedan gläds jag över den socialdemokratiska kritiken mot regeringens
              passivitet. Det lät nästan som om Kenneth G Forslund hade inspirerats
              av mitt inlägg precis innan. Det är bra! Tack!
            </seg>
          </u>
          <note type="speaker" n="ccd39ab0">
            Anf. 132 KENNETH G FORSLUND (s) replik:
          </note>
          <u who="unknown" xml:id="i-decb189865378b93-3" n="9bc2873f">
            <seg n="401d39bd">
              Fru talman! Max Andersson och Miljöpartiet! Låt oss säga att
              era partikolleger i ett potentiellt ansökarland, ett av de länder
              som vi alla i den här kammaren tycker ska ha medlemskapsperspektiv
              på EU, eller att gröna företrädare i olika länder strax utanför
              EU hör av sig till dig, Max Andersson, och frågar: Tycker du att
              vi i vårt parti ska ställa upp på ett EU-medlemskap för vårt land?
              Vad blir då ditt råd till dina partivänner i de eventuella ansökarländerna?
            </seg>
          </u>
          <note type="speaker" n="5f206568">
            Anf. 133 MAX ANDERSSON (mp) replik:
          </note>
          <u who="Q5555515" xml:id="i-f58b366f9a01e2f9-2" n="86daf418">
            <seg n="b833696b">
              Fru talman! Jag skulle säga åt dem att tänka själva. Det är inte
              min uppgift som svensk politiker att berätta för politiker från
              andra länder vad de ska tycka och tänka. Jag skulle berätta hur
              vi ser på frågorna, och om de bad mig om ett råd skulle jag försöka
              göra det bästa möjliga.
            </seg>
            <seg n="89cad6da">
              Jag skulle inte göra som Socialdemokraterna, som åkte ned till
              Malta och sade till de socialdemokratiska partikamraterna där
              nere att de hade fel. Det vore ohyfsat. Så gör vi inte i den gröna
              rörelsen.
            </seg>
            <seg n="98456c7e">
              Sedan vill jag lyfta fram en sak till. Det är den konstitution
              som du hyllar så mycket. Inbegriper det att du hyllar att man
              går med på ett principiellt beslut att EU ska ha ett gemensamt
              försvar? Man går inte med på datum för den gemensamma EU-armén,
              men man går med på det i princip. Jag tror att det är en väldigt
              farlig princip man går med på om man säger ja till konstitutionen
              i det skick den är. Skulle du vilja att den förbättrades?
            </seg>
          </u>
          <note type="speaker" n="2fb52417">
            Anf. 134 KENNETH G FORSLUND (s) replik:
          </note>
          <u who="unknown" xml:id="i-e0b35358a59e0d21-0" n="9bc2873f">
            <seg n="a0b2080c">
              Fru talman! Max Andersson skulle säga till sina partikamrater
              i eventuella ansökarländer att tänka själva och berätta hur Miljöpartiet
              här i Sverige resonerar kring det svenska EU-medlemskapet. Man
              kan ju ana vad de gröna kamraterna i andra länder skulle kunna
              tänkas dra för slutsatser av det, om man nu skulle föra ett något
              mer logiskt resonemang än vad jag tycker att Miljöpartiet i Sverige
              gör när det gäller EU och EU-medlemskap.
            </seg>
            <seg n="d8bb03cc">
              Sedan över till konstitutionen som Max Andersson hävdar att jag
              hyllar. Jag hyllar inte konstitutionen. Men jag ser att den är
              framförhandlad mellan oerhört många länder, att det är en skör
              planta som är byggd av många kompromisser. Jag tror inte att vi
              i dag eller under överskådlig tid skulle kunna få ett bättre fördrag.
            </seg>
            <seg n="0adde30f">
              Den utrikespolitiska debatten var härmed avslutad.
            </seg>
          </u>
          <note n="d2d84f44">
            2 § Anmälan om fördröjda svar på interpellationer
          </note>
          <note n="53269644">
            Till riksdagen hade inkommit följande skrivelser:
          </note>
          <note n="4faaf0ed">
            Interpellation 2006/07:264
          </note>
          <note n="c6c19211">
            Interpellation 2006/07:264 Kvinnors möjlighet till a-kassa
          </note>
          <note n="c75426fb">
            Interpellationen kommer att besvaras tisdagen den 27 februari
            2007.
          </note>
          <u who="unknown" xml:id="i-b7eb4ba0b8e9a393-0" n="9bc2873f">
            <seg n="cc0d0c33">
              Skälet till dröjsmålet är tjänsteresor.
            </seg>
            <seg n="fde54e56">
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
            <seg n="fde54e56">
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
            <seg n="cc0d0c33">
              Skälet till dröjsmålet är tjänsteresor.
            </seg>
            <seg n="cc0d0c33">
              Skälet till dröjsmålet är tjänsteresor.
            </seg>
            <seg n="cc0d0c33">
              Skälet till dröjsmålet är tjänsteresor.
            </seg>
            <seg n="fde54e56">
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
            <seg n="fde54e56">
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
            <seg n="9978edc2">
              Skälet till dröjsmålet är sedan tidigare inbokade engagemang.
            </seg>
          </u>
          <note n="637aa9eb">
            Karin Renman
          </note>
          <note n="3b236051">
            Interpellation 2006/07:269
          </note>
          <note n="dae15fa9">
            Interpellation 2006/07:269 Barnpornografi
          </note>
          <note n="046495fe">
            Interpellationen kommer att besvaras tisdagen den 20 mars 2007.
          </note>
          <note n="fa1455f3">
            Beatrice Ask
          </note>
          <note n="395a2bac">
            Interpellation 2006/07:270
          </note>
          <note n="7164f53a">
            Interpellation 2006/07:270 Rätten att skilja sig
          </note>
          <note n="046495fe">
            Interpellationen kommer att besvaras tisdagen den 20 mars 2007.
          </note>
          <note n="fa1455f3">
            Beatrice Ask
          </note>
          <note n="15824890">
            Interpellation 2006/07:272
          </note>
          <note n="9e5a98f6">
            Interpellation 2006/07:272 Mångfald i statliga bolag och myndigheter
          </note>
          <note n="c75426fb">
            Interpellationen kommer att besvaras tisdagen den 27 februari
            2007.
          </note>
          <note n="3f7a7cca">
            Dag Ekman
          </note>
          <note n="4b4ade94">
            Interpellation 2006/07:289
          </note>
          <note n="dd1d0e3b">
            Interpellation 2006/07:289 Lönebidraget
          </note>
          <note n="c75426fb">
            Interpellationen kommer att besvaras tisdagen den 27 februari
            2007.
          </note>
          <note n="637aa9eb">
            Karin Renman
          </note>
          <note n="d35af934">
            Interpellation 2006/07:293
          </note>
          <note n="25a5fa0b">
            Interpellation 2006/07:293 Ansvaret för arbetslivsforskningen
          </note>
          <note n="c75426fb">
            Interpellationen kommer att besvaras tisdagen den 27 februari
            2007.
          </note>
          <note n="637aa9eb">
            Karin Renman
          </note>
          <note n="09f5f5de">
            Interpellation 2006/07:296
          </note>
          <note n="703b5225">
            Interpellation 2006/07:296 Krafttag mot utpressning
          </note>
          <note n="046495fe">
            Interpellationen kommer att besvaras tisdagen den 20 mars 2007.
          </note>
          <note n="fa1455f3">
            Beatrice Ask
          </note>
          <note n="518dee7d">
            Interpellation 2006/07:297
          </note>
          <note n="b35544b3">
            Interpellation 2006/07:297 Icke födda barns rättsskydd
          </note>
          <note n="046495fe">
            Interpellationen kommer att besvaras tisdagen den 20 mars 2007.
          </note>
          <note n="fa1455f3">
            Beatrice Ask
          </note>
          <note n="d2ef7f3e">
            Interpellation 2006/07:298
          </note>
          <note n="9c00cc6f">
            Interpellation 2006/07:298 Lagstiftning om kontroll av narkotika
          </note>
          <note n="c75426fb">
            Interpellationen kommer att besvaras tisdagen den 27 februari
            2007.
          </note>
          <note n="94b5b909">
            Erna Zelmin
          </note>
          <note n="7c8bae88">
            3 § Anmälan om inkomna uppteckningar från EU-nämndssammanträde
          </note>
          <note n="a79985eb">
            Tredje vice talmannen anmälde att uppteckningar från EU-nämndens
            sammanträde fredagen den 19 januari inkommit.
          </note>
          <note n="5ebbb44a">
            4 § Hänvisning av ärenden till utskott
          </note>
          <note n="ca1f152c">
            Föredrogs och hänvisades
          </note>
          <note n="a9a132f0">
            5 § Förnyad bordläggning
          </note>
          <note n="d63fae88">
            Föredrogs och bordlades åter
          </note>
          <note n="cd6d657f">
            6 § Bordläggning
          </note>
          <note n="c94a2aaf">
            Anmäldes och bordlades
          </note>
          <note n="9bcfbb23">
            7 § Anmälan om skriftliga svar på frågor
          </note>
          <note n="a2fd4788">
            Anmäldes att skriftliga svar på följande frågor inkommit
          </note>
          <note n="80f7a617">
            den 14 februari
          </note>
          <note n="3000e986">
            Bodil Ceballos
          </note>
          <note n="ed038d58">
            Maria Lundqvist-Brömster
          </note>
          <note n="83911e13">
            Lars Tysklind
          </note>
          <note n="128cb725">
            Karin Pilsäter
          </note>
          <note n="d87f4340">
            Peter Jeppsson
          </note>
          <note n="0475c52a">
            Jan Ertsborn
          </note>
          <note n="539a3f85">
            Berit Högman
          </note>
          <note n="9ac88bfc">
            Birgitta Ohlsson
          </note>
          <note n="ec42e97c">
            Ulf Nilsson
          </note>
          <note n="539a3f85">
            Berit Högman
          </note>
          <note n="cde08777">
            Kalle Larsson
          </note>
          <note n="0ad02d8b">
            Hans Wallmark
          </note>
          <note n="2337b334">
            Mikael Cederbratt
          </note>
          <note n="9ac88bfc">
            Birgitta Ohlsson
          </note>
          <note n="9ac88bfc">
            Birgitta Ohlsson
          </note>
          <note n="9ac88bfc">
            Birgitta Ohlsson
          </note>
          <note n="c00ed4d1">
            Håkan Juholt
          </note>
          <note n="ed038d58">
            Maria Lundqvist-Brömster
          </note>
          <note n="87478f40">
            Annika Qarlsson
          </note>
          <note n="ef1d0088">
            Helena Rivière
          </note>
          <note n="cde08777">
            Kalle Larsson
          </note>
          <note n="21a1b2ee">
            Siv Holma
          </note>
          <note n="c1a30260">
            Lars-Ivar Ericson
          </note>
          <note n="6635b428">
            Elisabeth Svantesson
          </note>
          <note n="87478f40">
            Annika Qarlsson
          </note>
          <note n="91ddaa72">
            Svaren redovisas i bilaga som fogats till riksdagens snabbprotokoll
            tisdagen den 20 februari.
          </note>
          <note n="aadf050e">
            8 § Kammaren åtskildes kl. 14.55.
          </note>
          <note n="a5a351dc">
            Förhandlingarna leddes
          </note>
          <note n="4e95e374">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
