<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--118</head>
          <docDate when="2007-06-01">2007-06-01</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2006/07:118
            </seg>
          </u>
          <note>
            Fredagen den 1 juni
          </note>
          <note>
            Kl. 09:00 - 13:02
          </note>
          <note>
            1 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2006/07:548
          </note>
          <note>
            Interpellation 2006/07:548 Införselkvoter av alkohol
          </note>
          <note>
            Interpellationen kommer att besvaras tisdagen den 12 juni 2007.
          </note>
          <u>
            <seg>
              Skälet till dröjsmålet är sedan tidigare inbokade engagemang.
            </seg>
          </u>
          <note>
            Marianne Jenryd
          </note>
          <note>
            Interpellation 2006/07:576
          </note>
          <note>
            Interpellation 2006/07:576 Parlamentarisk utredning om obligatorisk
            a-kassa
          </note>
          <note>
            Interpellationen kommer att besvaras torsdagen den 21 juni 2007.
          </note>
          <u>
            <seg>
              Skälet till dröjsmålet är tjänsteresor.
            </seg>
          </u>
          <note>
            Karin Renman
          </note>
          <note>
            Interpellation 2006/07:586
          </note>
          <note>
            Interpellation 2006/07:586 Jobb- och utvecklingsgarantin
          </note>
          <note>
            Interpellationen kommer att besvaras torsdagen den 21 juni 2007.
          </note>
          <u>
            <seg>
              Skälet till dröjsmålet är tjänsteresor.
            </seg>
          </u>
          <note>
            Karin Renman
          </note>
          <note>
            Interpellation 2006/07:587
          </note>
          <note>
            Interpellation 2006/07:587 EG-rättens stöd till fackföreningsrörelsens
            kamp mot diskriminering av utländsk arbetskraft
          </note>
          <note>
            Interpellationen kommer att besvaras torsdagen den 21 juni 2007.
          </note>
          <u>
            <seg>
              Skälet till dröjsmålet är tjänsteresor.
            </seg>
          </u>
          <note>
            Karin Renman
          </note>
          <note>
            Interpellation 2006/07:590
          </note>
          <note>
            Interpellation 2006/07:590 Försämrat arbetsmiljöarbete
          </note>
          <note>
            Interpellationen kommer att besvaras torsdagen den 21 juni 2007.
          </note>
          <u>
            <seg>
              Skälet till dröjsmålet är tjänsteresor.
            </seg>
          </u>
          <note>
            Karin Renman
          </note>
          <note>
            2 § Beslut om ändring och förlängning av motionstid
          </note>
          <note>
            Kammaren biföll talmannens förslag att motionstiden skulle förlängas
            till tisdagen den 19 juni kl. 16.30.
          </note>
          <note>
            3 § Harmoniserad patenträtt
          </note>
          <note>
            Föredrogs
          </note>
          <note type="speaker">
            Anf. 1 EVA-LENA JANSSON (s):
          </note>
          <u>
            <seg>
              Herr talman! Angående näringsutskottets betänkande om harmoniserad
              patenträtt kan vi konstatera att det finns en bred politisk samstämmighet
              i ärendet. Sju partier står eniga bakom förslaget.
            </seg>
          </u>
          <u>
            <seg>
              Det handlar om att Sverige ska tillträda två konventioner på
              patenträttens område. Det gäller dels den reviderade europeiska
              patentkonventionen, dels patenträttskonventionen.
            </seg>
          </u>
          <u>
            <seg>
              Konventionerna ska göra det enklare och billigare att skydda
              uppfinningar samt ge en ny möjlighet för patenthavare att genom
              en prövning vid Patent- och registreringsverket begränsa ett patent
              eller få det helt upphävt.
            </seg>
          </u>
          <u>
            <seg>
              Sverige har varit anslutet till den europeiska patentkonventionen
              i ca 20 år. Vi är därmed också medlemmar i den europeiska patentorganisationen.
              Och för att vi ska kunna fortsätta att vara medlemmar förutsätts
              det att man nu antar den reviderade patentkonventionen EPC 2000.
            </seg>
          </u>
          <u>
            <seg>
              Herr talman! Om Sverige tillträder dessa konventioner innebär
              det också en överlåtelse av beslutanderätt i frågor som tidigare
              delvis har handlagts nationellt, antingen genom svensk domstol
              eller av Patent- och registreringsverket.
            </seg>
          </u>
          <u>
            <seg>
              Överlåtelsen av beslutanderätt till den europeiska patentorganisationen,
              där Sverige har en representant, innebär bland annat att Högsta
              domstolen respektive Regeringsrätten inte längre kommer att vara
              slutinstans eller resningsinstans i fråga om samtliga beslut om
              begränsning eller upphävande av patent.
            </seg>
          </u>
          <u>
            <seg>
              Herr talman! Det är dock inte lagarna som bidrar till innovation
              utan kreativa människor som i sin utbildning, i sin forskning,
              på jobbet, i sitt företag eller på sin fritid hittar lösningar
              och utvecklar idéer. Det är något som skapar tekniska innovationer
              varje dag.
            </seg>
          </u>
          <u>
            <seg>
              Nyfikenhet och vilja att förändra och förbättra sin omgivning
              är en del av de egenskaper som många av våra forskare och uppfinnare
              har. Utan att ta till egennyttan som drivkraft åstadkommer många
              kvinnor och män, unga och äldre, tekniska lösningar på såväl små
              som stora problem. Det är tekniska lösningar som bidrar till att
              underlätta vår vardag men också innovativa stordåd som skapar
              viktig tillväxt i vårt samhälle.
            </seg>
          </u>
          <u>
            <seg>
              Dessa uppfinnare, som drivs av ett stort engagemang men som i
              vissa fall verkar under mycket blygsamma ekonomiska förutsättningar
              och ofta utan stora rubriker i medierna, förtjänar vår uppskattning.
              Och de borde kanske uppmärksammas på många fler sätt än att bara
              omnämnas här i dag.
            </seg>
          </u>
          <u>
            <seg>
              Som politiker har vi möjlighet att skapa ett samhällsklimat som
              gynnar innovationer och tillvaratar den kraft som enskilda människor
              har. Som lagstiftare kan vi nu göra det lättare för företag och
              enskilda uppfinnare att skydda sina tekniska innovationer, vilket
              ökar förutsättningarna för att få en berättigad inkomst efter
              i många fall flera års forskning och vardagsslit.
            </seg>
          </u>
          <u>
            <seg>
              Herr talman! Stora tankar och lysande idéer av uppfinnare, forskare
              och entreprenörer har bidragit till Sveriges utveckling, och vårt
              land har en lång och stolt tradition med flera kända uppfinnare.
              För oss socialdemokrater är det viktigt att den utvecklingen fortsätter,
              något som jag hoppas att dagens beslut ska bidra till.
            </seg>
          </u>
          <note type="speaker">
            Anf. 2 BERTIL KJELLBERG (m):
          </note>
          <u>
            <seg>
              Herr talman! Jag måste säga att jag inte skulle ha kunnat säga
              det bättre själv. Jag instämmer helt i vad Eva-Lena Jansson sade.
              Det är oerhört viktigt att vi skapar ett klimat i Sverige som
              är vänligt för innovatörer och att småföretagare lyfts fram. Många
              av de här innovatörerna är nämligen småföretagare. Det handlar
              om att vi skapar regler som gör att det blir så.
            </seg>
          </u>
          <u>
            <seg>
              Jag vill bara också understryka vilken betydelse innovationer
              har haft för Sverige. Många av de stora svenska exportföretagen
              har sin grund i innovationer som skedde i början av 1900-talet.
            </seg>
          </u>
          <u>
            <seg>
              Det finns en aspekt som jag tycker att vi också ska kunna lyfta
              fram här. Det gäller behovet av ett gemenskapspatent. Vi borde
              här i Europa kunna enas om att få ett patent som gäller i Europa
              och som man då ska ansöka om på ett språk. Det vore alltså idealet.
              Tyvärr finns det i dag motsättningar när det gäller språkfrågan
              i Europa som gör att detta inte är möjligt. Man kan jämföra med
              USA. Där är kostnaderna för att söka patent betydligt lägre, och
              skillnaden handlar just om översättningen.
            </seg>
          </u>
          <note>
            Överläggningen var härmed avslutad.
          </note>
          <note>
            4 § Upphovsmannens rätt till ersättning vid vidareförsäljning
            av originalkonstverk (följerätt)
          </note>
          <note>
            Föredrogs
          </note>
          <note type="speaker">
            Anf. 3 ANNE LUDVIGSSON (s):
          </note>
          <u>
            <seg>
              Herr talman! Kulturutskottet har haft möjlighet att yttra sig
              i den här frågan. Därför vill jag delge synpunkterna från kulturutskottet
              och från kulturutskottets s-grupp.
            </seg>
          </u>
          <u>
            <seg>
              Följerätt är en fråga med viktiga kulturpolitiska aspekter. Det
              gäller inte minst bildkonstnärernas ställning. Och när följerätten
              infördes gjordes det av tungt vägande kulturpolitiska skäl. Den
              här propositionen, regeringens proposition som vi i dag diskuterar,
              har sin grund i ett EG-direktiv, och den innehåller också flera
              bra förslag.
            </seg>
          </u>
          <u>
            <seg>
              Kulturutskottet har, som sagt, beretts möjligheter att yttra
              sig. Det är glädjande att se att det är ett enigt kulturutskott
              som har avgett det här yttrandet. Vi har då pekat på ytterligare
              några frågor som behöver belysas, som inte berörs i propositionen.
            </seg>
          </u>
          <u>
            <seg>
              Vi socialdemokrater tycker att det är viktigt att upphovsmännens
              ekonomiska intressen kan bevakas fullt ut. Det är inte rimligt
              att en upphovsman blir utan ersättning för att konstverket råkar
              säljas av en handlare som inte följer lagen, och i dag saknas
              det sanktionsmöjligheter gentemot en redovisningsskyldig säljare
              som inte följer lagen.
            </seg>
          </u>
          <u>
            <seg>
              Herr talman! Vi menar också att det är avgörande på vilket sätt
              information om en försäljning når fram till den organisation som
              vi då har gett möjlighet att kräva in följeersättning. I Sverige
              är det organisationen BUS, Bildkonst Upphovsrätt i Sverige.
            </seg>
          </u>
          <u>
            <seg>
              Förslaget i propositionen är ju, precis som det ligger i dag,
              att den som är ersättningsskyldig på begäran av organisationen
              ska redovisa de ersättningsgrundande försäljningar som gjorts
              under de tre närmast föregående kalenderåren. Det innebär att
              den som är ersättningsskyldig kan vänta med att redovisa och betala
              till dess att det kommer ett krav på ersättning. Det tycker inte
              vi är en bra tingens ordning.
            </seg>
          </u>
          <u>
            <seg>
              Vi kan också konstatera att de här frågorna hanteras på ett annat
              sätt i våra nordiska grannländer. I Danmark, Norge och Finland
              åligger det den ersättningsskyldige att informera den insamlande
              organisationen om de försäljningar som har gjorts. Regler för
              sanktionsmöjligheter finns också i våra nordiska grannländer.
              Dessutom finns det inget i det här EG-direktivet som förhindrar
              en skärpt lagstiftning på båda de här områdena. Jag, vi i utskottet
              och vi socialdemokrater tycker att det är viktigt med en likvärdig
              lagstiftning. Det har flera goda skäl, och det är viktigt för
              det kulturella utbytet i Norden.
            </seg>
          </u>
          <u>
            <seg>
              Vi socialdemokrater anser att de här frågorna behöver få en förnyad
              översyn. Det kan göras i samband med att man ser över kap. 3 i
              lagen om upphovsrätt till litterära och konstnärliga verk.
            </seg>
          </u>
          <u>
            <seg>
              Som sagt finns det ett enigt utskott bakom det här yttrandet
              som vi har gjort till näringsutskottet. Vi är naturligtvis glada
              över att näringsutskottet har behandlat vårt yttrande positivt
              och att man har ett tillkännagivande på den här punkten. Följerätt
              är en viktig del i konstnärernas villkor, men det finns naturligtvis
              flera. Det är konstnärslöner, skälig visningsersättning och de
              sociala trygghetssystemens utformning. Men det får vi ta i en
              annan debatt och i en annan ordning.
            </seg>
          </u>
          <note type="speaker">
            Anf. 4 BERTIL KJELLBERG (m):
          </note>
          <u>
            <seg>
              Herr talman! Jag delar Anne Ludvigssons uppfattning i mångt och
              mycket. Ett enigt näringsutskott har ju tagit till sig vad kulturutskottet
              har sagt i sitt yttrande, men vi har också lagt till två frågor
              som vi vill att man överväger i samband med att man gör översynen
              av upphovsrättslagen. Vi anser att konkurrensfrågorna inom branschen
              bör ses över. I dag är det skillnad mellan att en liten konsthandlare
              säljer och att man säljer via auktion. Det är skillnad i hur ersättningen
              utgår. Det tycker inte vi inom näringsutskottet är bra.
            </seg>
          </u>
          <u>
            <seg>
              Vi vill också att man gör en avvägning mellan hur en effektiv
              hantering av det här ska ske och att stärka bildkonstnärernas
              ställning. Där kommer bland annat minimibeloppet in. Det har betydelse
              hur många sådana här försäljningar som ska deklareras huruvida
              man kan följa upp det. Därför tror vi att det är viktigt att man
              gör en avvägning mellan de här olika frågorna. De står naturligtvis
              emot varandra. Det är viktigt, tror jag, att vi är eniga i det
              här och kan lösa det på ett bra sätt. Det tror jag att regeringen
              gör i samband med översynen av upphovsrättslagen.
            </seg>
          </u>
          <note>
            5 § Berättelsen om verksamheten i Europeiska unionen under 2006
          </note>
          <note>
            Föredrogs
          </note>
          <note type="speaker">
            Anf. 5 HANS LINDE (v):
          </note>
          <u>
            <seg>
              Herr talman! Vi ska nu behandla regeringens skrivelse Berättelse
              om verksamheten i Europeiska unionen under 2006 . Vänsterpartiet
              valde att inte motionera på denna skrivelse. Det innebär inte
              på något sätt att vi står bakom den utveckling som skett inom
              EU under de senaste åren. Vi har i EU-nämnden vid en lång rad
              tillfällen tydligt markerat vår kritik mot den ökade överstatlighet
              som sker inom EU.
            </seg>
          </u>
          <u>
            <seg>
              Att EU i dag tar steg på steg av ökad överstatlighet mot en EU-stat
              må ha brett stöd i denna kammare. Men riksdagens sammansättning
              motsvarar på inga sätt svenska folkets åsikter. Enligt en opinionsmätning
              i samtliga EU-länder av den brittiska organisationen Open Europe
              visade det sig att 59 procent av svenskarna vill se en maktförflyttning
              från EU-nivå till nationell och lokal nivå.
            </seg>
          </u>
          <u>
            <seg>
              Bara 4 procent av svenska folket ville att mer makt skulle flyttas
              till Bryssel 4 procent. Då är det ju helt logiskt att man i dag
              slåss med näbbar och klor för att undvika att svenska folket ska
              få något inflytande över EU-politiken, att man så hårdnackat motsätter
              sig en folkomröstning om EU-konstitutionen, en folkomröstning
              som för övrigt drygt 70 procent av svenska folket vill ha.
            </seg>
          </u>
          <u>
            <seg>
              Förra veckan besökte utrikesutskottet Bryssel och kommissionen
              där. Gång på gång visade representanter för Sverige och för EU
              upp sin nedlåtande syn på EU-medborgarnas åsikter och deras synpunkter
              på unionens framtid. Folkopinion är i EU:s ögon något jobbigt
              och problematiskt som man försöker ignorera och komma runt bäst
              man kan. Kritik mot EU:s utveckling är alltid irrationell, ologisk
              och känslostyrd i kontrast till den lilla upplysta minoritet som
              förstått överstatlighetens förträfflighet. Hur man ser på folkomröstningarna
              om EU-konstitutionen i Nederländerna och Frankrike är talande
              sådana exempel.
            </seg>
          </u>
          <u>
            <seg>
              Herr talman! Det betänkande vi i dag har att behandla berör inte
              bara regeringens skrivelse för 2006. Det här är inte bara en debatt
              om det som har varit. I betänkandet berörs en rad motioner som
              är framåtsyftande. Jag tycker att det är bra att vi utifrån de
              gångna erfarenheterna faktiskt utvärderar och reflekterar över
              den politik som förs. Jag vill ta upp två sådana framåtsyftande
              reservationer, nr 8 och 15, som berör motioner som har väckts
              med anledning av skrivelsen.
            </seg>
          </u>
          <u>
            <seg>
              När det gäller reservation 8 om den palestinska myndigheten har
              utskottsmajoriteten valt att inte gå in på frågan i sin utskottsbehandling,
              men Vänsterpartiet anser att det här är en fråga av sådan dignitet
              och att situationen i Palestina i dag är så pass akut att det
              är svårt att frångå den diskussionen när vi diskuterar EU och
              EU:s roll i världen. Listan över dåliga beslut som fattats inom
              EU under 2006 är lång, men det kanske mest förödande beslut som
              fattades var att isolera den palestinska myndigheten efter att
              Hamas vunnit det demokratiska valet i januari förra året. Det
              är ett beslut som den dåvarande socialdemokratiska regeringen
              ställde sig bakom trots hård kritik från oss i Vänsterpartiet.
            </seg>
          </u>
          <u>
            <seg>
              I dag skulle det vara klädsamt om de fem partier som stödde isoleringen
              reflekterade över isoleringens effekter. Har isoleringen varit
              framgångsrik? Har den haft önskad effekt? Om man skulle komma
              till den helt orimliga slutsatsen att det har varit en framgångsrik
              strategi röstar man på majoritetens förslag, men om man ser behovet
              av att bryta isoleringen och normalisera förbindelserna med den
              palestinska myndigheten finns reservation 8 från Miljöpartiet
              och Vänsterpartiet.
            </seg>
          </u>
          <u>
            <seg>
              Personligen tycker jag att frågan om isoleringens framgångar
              inte är speciellt svår att besvara, för effekterna har varit så
              förödande. Isoleringen har skapat en humanitär katastrof som är
              svåröverblickbar. Samhällsstrukturen på de ockuperade områdena
              har slagits i spillror. Utbildningssektorn och hälsovården är
              i dag i spillror. I Palestina i allmänhet och på Gazaremsan i
              synnerhet ökar nu alarmerande snabbt bristsjukdomar och undernäring
              bland barnen.
            </seg>
          </u>
          <u>
            <seg>
              För den som eftersträvar en fredlig lösning i Mellanöstern och
              ett fritt och demokratiskt Palestina har isoleringen varit fullständigt
              kontraproduktiv. Isoleringen har kastat miljoner palestinier in
              i en avgrundsdjup hopplöshet där extremister och våldsverkare
              inte har några problem att nyrekrytera.
            </seg>
          </u>
          <u>
            <seg>
              Den samlingsregering som nu bildats på de ockuperade områdena
              ger oss en historisk öppning att ta avgörande steg mot en fredlig
              lösning och ett fritt och demokratiskt Palestina. Men det är en
              dörr som inte kommer att stå öppen för evigt. Om vi försitter
              den möjlighet vi har i dag och det är EU på god väg att göra genom
              sin avvaktande hållning riskerar Mellanöstern att kastas in en
              ny våldsspiral som kommer att slå sönder förutsättningarna för
              fred under en lång tid framöver.
            </seg>
          </u>
          <u>
            <seg>
              Det är hög tid att agera nu, och det är hög tid att normalisera
              förbindelserna med den palestinska myndigheten. Därför tycker
              jag att det inte bara är en nödvändig utan också en akut diskussion
              att ta här i kammaren i dag.
            </seg>
          </u>
          <u>
            <seg>
              Herr talman! Jag vill också ta upp frågan om gasledningen mellan
              Ryssland och Tyskland som på flera sätt berör den här skrivelsen
              och det svenska EU-medlemskapet. Gasledningen är en ödesfråga
              för Östersjön, den Östersjö som vi älskar så mycket men behandlar
              så illa. Östersjön är i dag så nära döden ett hav kan komma.
            </seg>
          </u>
          <u>
            <seg>
              I de planer som finns på en gasledning ingår inte bara frågan
              om ledningen utan också en kompressorstation och underhållsplattform
              som är tänkt att ligga inom svensk ekonomisk zon och som Sverige
              har rätt att säja nej till utan att EU via Esbokonventionen kan
              hindra detta.
            </seg>
          </u>
          <u>
            <seg>
              Frågan angår Sverige även på ett annat område. Eon har till exempel
              visat intresse för att dra en ledning till Sverige. I EU:s handlingsplan
              för samarbete inom Östersjön, den så kallade nordliga dimensionen,
              anges att en viktig del av gasledningsprojektet är att även Sverige
              ansluts till gasledningen. Projektet har även klassats som ett
              prioriterat projekt inom EU:s program för ett transeuropeiskt
              energinätverk.
            </seg>
          </u>
          <u>
            <seg>
              Vänsterpartiet ser med stor oro på detta gasledningsprojekt.
              Det utgör inte bara ett hot mot en redan hårt ansatt Östersjö.
              Om Sverige ansluter sig till ledningen låser vi oss till en icke
              förnybar energikälla som skulle resultera i omfattande koldioxidutsläpp
              under minst 40 år framöver. Om Sverige skulle ge ett sådant tillstånd
              säger nämligen naturgaslagen att tillståndet gäller i 40 år.
            </seg>
          </u>
          <u>
            <seg>
              Herr talman! Jag har valt att fokusera på två av alla de frågor
              som berörs av detta betänkande. Det har inte varit en lätt prioritering,
              eftersom betänkandet behandlar flera avgörande frågor. Jag tror
              att den som läser Vänsterpartiets reservationer kommer att få
              en tydlig bild av att en annan EU-politik är möjlig och hur en
              sådan skulle kunna se ut här i Sverige. Det handlar om en EU-politik
              som bygger på att besluten fattas så nära medborgarna som möjligt
              och som utgår från ett tydligt rättvise- och fredsperspektiv både
              inom EU och i EU:s förhållningssätt till omvärlden. Det skulle
              vara en EU-politik i linje med svenska folkets åsikter.
            </seg>
          </u>
          <u>
            <seg>
              Jag vill därför yrka bifall till reservationerna 8 och 15.
            </seg>
          </u>
          <note type="speaker">
            Anf. 6 BODIL CEBALLOS (mp):
          </note>
          <u>
            <seg>
              Herr talman! I dag behandlar vi vad som hände i Europeiska unionen
              under 2006, men vi uttrycker samtidigt en önskan om hur vi vill
              att det ska se ut framöver.
            </seg>
          </u>
          <u>
            <seg>
              Utrikesutskottets betänkande behandlar regeringens skrivelse
              om dåtiden men också ett antal motionsförslag från allmänna motionstiden
              och motioner med anledning av skrivelsen. Jag kommer att inrikta
              mig på den senare delen nutid och framtid. Det som har varit har
              varit. Framtiden är mycket intressantare.
            </seg>
          </u>
          <u>
            <seg>
              Miljöpartiet valde att skriva en motion med anledning av skrivelsen.
              Den var väldigt omfattande. Jag kommer bara att lyfta fram ett
              antal av de förslag vi tog upp där. Hans Linde har nämnt ett antal
              av dem, och jag vet att Max Andersson kommer att prata om de mer
              konstitutionella frågorna sedan. Jag väljer för min del två frågor
              som jag tycker är väldigt viktiga.
            </seg>
          </u>
          <u>
            <seg>
              EU-politik är både utrikes- och inrikespolitik. I Sverige har
              vi en EU-relaterad fråga som är väldigt aktuell och viktig. Det
              är samma fråga som Hans lyfte fram, nämligen gasledningen i Östersjön.
            </seg>
          </u>
          <u>
            <seg>
              Under den förra mandatperioden fanns det inget stöd här i Sverige
              för gasledningen, men under den innevarande mandatperioden har
              alliansen, i synnerhet Carl B Hamilton från Folkpartiet, haft
              väldigt kritiska synpunkter på ledningen utifrån ett antal synvinklar.
            </seg>
          </u>
          <u>
            <seg>
              Nu befinner vi oss i ett läge där den borgerliga regeringen inte
              tar klar ställning utan hänvisar till en kommande miljöprövning.
              Den som vill diskutera frågan ur säkerhetspolitiska aspekter anklagas
              för rysskräck. Statsministern har varit i Polen och diskuterat
              frågan, och i svenska tidningar kan vi läsa att både den svenska
              och den polska regeringen anser att det är svårt att stoppa gasledningen
              på legal väg. Det tror jag också att det kan vara om man utgår
              bara ifrån den miljölagstiftning vi själva har valt att använda
              oss av och inte diskuterar övriga aspekter på den här frågan.
              För den som vill göra något som är impopulärt, till exempel bygga
              en gasledning i Östersjön, är det naturligtvis lätt att skylla
              på lagen, särskilt när man själv har bestämt vilken lag som ska
              användas. Det är ett enkelt sätt att smita från det politiska
              ansvaret.
            </seg>
          </u>
          <u>
            <seg>
              Vad är det då som behövs om vi verkligen menar allvar med att
              vi inte anser att en gasledning på Östersjöns botten är det bästa
              alternativet för att lösa Europas problem med energiförsörjningen?
              Det allra viktigaste är, som jag ser det, politisk vilja. Frågan
              är om denna vilja finns. Om Reinfeldt och regeringen anser att
              gasledningen inte bör läggas i Östersjön är det hög tid att föra
              den diskussionen i stället för att föra ut budskapet att loppet
              är kört, som verkar vara Reinfeldts linje.
            </seg>
          </u>
          <u>
            <seg>
              Om man ska döma av vad tidningarna skriver har Reinfeldt väldigt
              goda relationer med Merkel. Med dessa i ryggen borde det inte
              vara så svårt att få henne och Tyskland att förstå att det inte
              är en långsiktigt hållbar lösning att använda fossila bränslen
              under ca 50 år framöver, samtidigt som temperaturerna på vår jord
              stiger och stiger och stiger. I dagsläget har medeltemperaturen
              redan stigit 0,7 grader. Domen från våra barn och barnbarn kan
              bli mycket hård. Vill vi riskera det, eller vill vi ta vårt ansvar?
              Jag vill att vi ska ta ansvar.
            </seg>
          </u>
          <u>
            <seg>
              Vi vet nämligen att vi kan reducera effekterna av den stigning
              som inte går att hejda genom att stoppa förbränningen av fossila
              bränslen, men varken Reinfeldt eller Merkel verkar bry sig nämnvärt.
              Om Merkel hade velat ta sitt ansvar hade hon haft den politiska
              viljan att säga nej till bygget, och då hade det blivit ett nej.
              Utan köpare ingen ledning. EU tvingar inte Tyskland att importera
              gas från något land. EU begär att Tyskland ska förse sina medborgare
              med energi. Man talar inte om vilken sorts energi eller varifrån
              den ska hämtas. Det tyckte jag också var tydligt när vi, även
              Hans Linde, var i Bryssel i förra veckan. Egentligen tycker kommissionen
              att det kvittar varifrån energin kommer, bara den finns.
            </seg>
          </u>
          <u>
            <seg>
              I EU och i utrikesutskottets betänkande framhävs att det är viktigt
              att ha goda relationer med Ryssland. Det motsätter jag mig inte
              på något vis tvärtom. Däremot är det ytterst tveksamt om de goda
              relationerna ska bygga på import av gas och olja. Det är redan
              en massa oljetankers med enkelskrov som trafikerar Östersjön,
              och fler ska det bli. Vore det inte bättre att bygga goda relationer
              på samarbete om utveckling av förnybar energi och gemensamt sätta
              press på USA med flera länder att minska utsläppen av växthusgaser?
              Varför ska vi bygga vår framtid på föråldrad teknik som hotar
              att förstöra möjligheterna till fortsatt liv på den här planeten
              om vi i stället kan förse oss med moderna lösningar? Varför ska
              vi inte vara solidariska med våra barn och barnbarn? Varför pratar
              vi så mycket om vikten av att ha tid med våra barn om vi inte
              samtidigt vill ge dem en planet att leva på?
            </seg>
          </u>
          <u>
            <seg>
              Låt oss se framåt i stället för bakåt! Fossila bränslen är dåtid,
              och förnybara är framtid. Därför borde regeringen påverka EU att
              bygga relationerna med Ryssland på det som kan vara positivt för
              framtiden i stället för tvärtom. Därför borde regeringen påverka
              EU att utveckla en energipolitik för Europa som inte cementerar
              fast oss i ett beroende av fossila bränslen. Jag yrkar därför
              bifall till reservation 15 under punkt 15.
            </seg>
          </u>
          <u>
            <seg>
              Jag vill ta upp en annan EU-politik som är både utrikes- och
              inrikespolitik och som jag tycker är oerhört viktig. Det är fiskeripolitiken.
              De flesta känner till att Miljöpartiet vill ha fiskestopp för
              torsken i Östersjön så att bestånden kan återhämta sig. Det är
              inte populärt vare sig bland fiskarna eller hos allmänheten. Men
              hur många är det som vet att Sverige har ett undantag från EU:s
              gränsvärde för dioxin i fisken vi äter? EU har för att skydda
              konsumenterna infört ett gränsvärde för dioxin i fisk. Sverige
              förhandlade till sig ett undantag. En förevändning för det var
              att det är sämre för hälsan att inte äta fisk alls än att äta
              fisk med ett av världens allra giftigaste ämnen. Det är en väldigt
              märklig argumentation med tanke på att fisk finns att köpa från
              många andra hav än just Östersjön. Det är lätt att förstå det
              verkliga syftet med undantaget. Resultatet är att vi i Sverige
              får äta fisk som anses för farlig för övriga EU-medborgare.
            </seg>
          </u>
          <u>
            <seg>
              Den andra fiskeripolitiken är EU:s fiskeriavtal med tredjeland.
              Utskottet beskriver i betänkandet att det handlar om avtal om
              fiske av överskottsbestånd i dessa länder. Finns det överskottsbestånd
              någonstans i världen? Snarare är det så att bestånden som finns
              i närheten av EU-ländernas kuster redan har exploaterats så hårt
              att de inte finns kvar. Samtidigt äter EU-medborgare fisk i samma
              utsträckning som förr och vill helst inte betala mer för den.
              En europeisk trålare kan dra upp lika mycket fisk på en dag som
              det traditionella senegalesiska kustnära fisket gör på ett år.
              Jag har nämnt detta förut här i kammaren.
            </seg>
          </u>
          <u>
            <seg>
              Hur länge kommer fisken utanför Afrikas kust att räcka för att
              mätta fiskfrossande européer? Varför hjälper vi inte i stället
              de afrikanska länderna att bygga upp sina egna fiskeflottor så
              att de själva kan sälja fisk till oss eller till andra i stället
              för att vi köper rätten att fiska där? Först rovfiskar vi i våra
              egna vatten, och när fisken tar slut tar vi någon annans. Skillnaden
              nu och under kolonialtiden är att vi åtminstone betalar något
              för oss, men orättvisan är fortfarande uppenbar.
            </seg>
          </u>
          <u>
            <seg>
              Om vi i stället lät länderna i Afrika bygga upp sina egna ekonomier
              och ta vara på sina egna naturresurser etcetera, skulle vi förmodligen
              också se en minskad ström av desperata människor som med hjälp
              av människosmugglare eller i egenhändigt byggda båtar försöker
              ta sig till Europa i hopp om att hitta en bättre framtid här.
              Vi vet att väldigt många av dem dör på vägen.
            </seg>
          </u>
          <u>
            <seg>
              Men det är alltså inte bara människor som kommer så kallat illegalt
              till Europa. Förutom den fisk som fiskas legalt med hjälp av det
              som jag kallar ockeravtal, men som EU kallar avtal som främjar
              ett ansvarsfullt och hållbart fiske, pågår det en stor mängd svartfiske
              av fisk som säljs på den europeiska marknaden.
            </seg>
          </u>
          <u>
            <seg>
              Det är inte bara de så kallade illegala migranterna som har som
              huvudmål att ta sig till Kanarieöarna för att sedan kunna ta sig
              vidare till Europa. Kanarieöarna är också huvuddestination för
              de illegalt fiskade fiskar som sedan sprids i Europa. Det är kanske
              inte ett alltför märkligt sammanträffande eftersom de geografiskt
              ligger där de ligger.
            </seg>
          </u>
          <u>
            <seg>
              Jag yrkar också bifall till reservation 16 under punkt 16. I
              övrigt överlåter jag så småningom till Max att prata om de mer
              konstitutionella frågorna.
            </seg>
          </u>
          <note type="speaker">
            Anf. 7 KENNETH G FORSLUND (s):
          </note>
          <u>
            <seg>
              Herr talman! EU-ministern och övriga riksdagsledamöter! Äntligen
              är det dags för EU-debatt i riksdagen. Vi är några som har väntat
              ivrigt på den.
            </seg>
          </u>
          <u>
            <seg>
              Den skrivelse som utgör grunden för debatten i dag kan man säga
              till 75 procent beskriver socialdemokratisk politik men är avgiven
              av en borgerlig regering som efter valet fick ta ansvaret för
              att föra den svenska fanan vidare i EU-samarbetet. Det här handlar
              ju om långa processer. Det tar lång tid innan en diskussion i
              EU kommer så långt som till att bli verklighet och beslut och
              kanske dessutom genomfört i medlemsländerna. Vi vet ju att statistiken
              på det området ser lite olika ut.
            </seg>
          </u>
          <u>
            <seg>
              Vi som sitter i EU-nämnden har ofta under tiden efter valet fått
              höra av regeringens företrädare att man i allt väsentligt ligger
              kvar på den tidigare regeringens linje och förhandlingsupplägg.
              Och det är nog ganska naturligt. Det tar tid i det här sammanhanget
              innan vi kommer att märka några större skillnader mellan den borgerliga
              regeringens EU-politik och den tidigare socialdemokratiska regeringens
              politik. Men jag tror att de finns. Jag tror till och med att
              det är bra att de skillnaderna finns. Men det tar tid innan vi
              på allvar kommer att se dem.
            </seg>
          </u>
          <u>
            <seg>
              Det fins en tendens i skrivelsen som dock är lite oroande, tycker
              jag. Det är försöken till avgränsningar, där man så smått börjar
              närma sig det som vissa partier i olika valrörelser har formulerat
              som att de vill göra EU smalare men vassare. Jag är bekymrad över
              sådana ansatser till att avgränsa EU-samarbetet.
            </seg>
          </u>
          <u>
            <seg>
              Jag noterar också när jag lyssnar på Hans Linde och läser Vänsterpartiets
              reservationer i betänkandet att här håller möjligen en ohelig
              allians, bredare än Cecilia Malmströms och de borgerliga partiernas
              allians, på att uppstå, en allians där möjligen Vänsterpartiet
              och kanske till och med Miljöpartiet ansluter sig och börjar försöka
              forma något slags idé om ett minimalistiskt EU. Jag tror att det
              vore allvarligt för Europas och EU:s utveckling.
            </seg>
          </u>
          <u>
            <seg>
              Det är viktigt att vi har ett EU som arbetar brett, men som har
              respekt för sina medlemsländer och inte lägger sig i de allra
              mest stolliga detaljer som vi emellanåt kan upptäcka och skaka
              på huvudet åt. Vi ska ha ett EU som gör rätt saker på rätt nivå.
              Men jag vill ändå höja ett varningens finger för det minimalistiska
              EU. Det är inte ett socialdemokratiskt EU.
            </seg>
          </u>
          <u>
            <seg>
              EU är viktigt. Det är viktigt för Sverige. Det är viktigt för
              oss socialdemokrater. Vi har som parti faktiskt tagit ställning
              för att vi ser att inte alla de problem och utmaningar som vi
              socialdemokrater tycker är viktiga att lösa för människor längre
              går att lösa på nationell nivå. Vi måste samarbeta med andra länder.
              Vi måste samarbeta om jobbpolitiken exempelvis. Vi måste samarbeta
              om miljöpolitiken.
            </seg>
          </u>
          <u>
            <seg>
              Det är en fördel för unga människor som studerar om deras utbildning
              går att översätta i examina som är gångbara även i andra länder
              än Sverige. Det ger en verklig möjlighet att uppnå den fjärde
              rörlighet som finns i EU, det som är den minst utnyttjade rörligheten
              i EU, nämligen rörligheten för människor. Det är inte bara kapital,
              varor och tjänster som ska flyta fritt inom EU:s gränser. Då blir
              det bara krämarnas Europa. Om det ska bli folkens Europa måste
              det också vara öppna gränser för människor, både att komma in
              i EU och att röra sig inom EU. Då är utbildningen en viktig del.
              Det är också en bra väg för unga människor att få prova på livet
              i ett annat land och skapa sig andra erfarenheter och kontakter
              genom att studera i andra EU-länder en möjlighet som jag tycker
              tyvärr används för lite.
            </seg>
          </u>
          <u>
            <seg>
              Vad är då alternativet till det här breda EU? Det är möjligen
              det smalare men vassare EU. Men för några är det faktiskt så att
              alternativet sägs vara att inte alls vara med i EU. Hur löser
              man då de gemensamma problemen och utmaningarna, miljöfrågorna
              exempelvis? Hur skapar man en jobbpolitik som hanterar globaliseringens
              baksidor, som ju finns, om man inte har EU? Hur samarbetar man
              om rättsliga frågor om man inte har EU? Hur ser egentligen alternativet
              till EU ut? Finns det något konkret alternativ?
            </seg>
          </u>
          <u>
            <seg>
              Hans Linde påpekade att han tyckte att listan över dåliga beslut
              i EU var lång. Jag håller med Hans Linde så långt som till att
              det finns en lista på dåliga beslut. Allt som EU beslutar är inte
              bra. En del kanske är bra beslut men blir inte bra i verkligheten.
              Men jag och Hans Linde är nog lite oense om längden på listan
              och exakt vilket som ska stå på vilken sida av listans plus och
              minus.
            </seg>
          </u>
          <u>
            <seg>
              Vi socialdemokrater vill ha ett EU som fokuserar på jobb, jämställdhet
              och miljö. Det är viktiga uppgifter. Vi har fört en aktiv EU-politik,
              även om vi nu har en regering och en EU-minister som gör sitt
              bästa för att måla upp bilden av en passiviserad socialdemokratisk
              tid i EU. Det är inte verkligheten. Det visar också den forskning
              som sker på området. Det är till och med så att Sverige rankas
              som ett av de mer aktiva och inflytelserika länderna i EU. Det
              blir man knappast genom att jämt sitta tyst och aldrig ha några
              förslag att bidra med. Sverige har fört en aktiv politik i EU.
              Det ska vi fortsätta att göra det är rimligt även med en borgerlig
              regering.
            </seg>
          </u>
          <u>
            <seg>
              När det gäller talet om att Sverige ska tillhöra EU:s kärna vill
              jag hävda att vi redan tillhör EU:s kärna. Vi har varit skickliga
              på att påverka EU-processerna. Vi har haft stort inflytande över
              EU under de år som vi har varit medlemmar, de senaste 1213 åren.
              Det ska vi fortsätta att göra även med en borgerlig regering.
              Och vi ska fortsätta att ha ett bra och fruktbart samarbete om
              EU-frågorna i EU-nämnden. Men, Cecilia Malmström och andra, sluta
              med att försöka måla bilden av det passiva socialdemokratiska
              regeringsinnehavet när det gäller EU-frågorna. Den bilden stämmer
              inte.
            </seg>
          </u>
          <u>
            <seg>
              I övrigt, som jag inledde med, är det till 75 procent socialdemokratisk
              politik som den här skrivelsen handlar om. Det är också den praktiska
              orsaken till att det inte finns någon socialdemokratisk motion
              eller reservation i det här sammanhanget det här året. Men nästa
              år har vi en skrivelse som till hundra procent är borgerlig politik.
              Var så säker då kommer vi tillbaka i det sammanhanget.
            </seg>
          </u>
          <note type="speaker">
            Anf. 8 WALBURGA HABSBURG DOUGLAS (m):
          </note>
          <u>
            <seg>
              Herr talman och fru Europaminister! Låt mig börja med att säga
              att det är mycket glädjande att vi har den här debatten under
              det år då EU fyller 50 år. Ett 50-årsjubileum ger oss anledning
              att göra bokslut och det är ett positivt bokslut. Det har hänt
              enormt mycket på en, historiskt sett, kort tid sedan andra världskriget
              tog slut och enandeprocessen började mellan de före detta arvfienderna
              Tyskland och Frankrike. År 1989 föll järnridån, och det kommunistiska
              sovjetväldet brakade ihop. År 2004 bevittnade vi en fantastisk
              europeisk utvidgning med tio nya stater.
            </seg>
          </u>
          <u>
            <seg>
              Under tiden har EU blivit vardag för oss. Även de mest inbitna
              motståndarna här i Sverige och i andra europeiska länder kräver
              inte längre utträde ur unionen. Vad som är ännu mer glädjande
              är att EU-politik har blivit inrikespolitik. Ett tydligt tecken
              på detta är att Europaminister Cecilia Malmström sitter i Rosenbad
              och inte på Utrikesdepartementet.
            </seg>
          </u>
          <u>
            <seg>
              Förra året ratificerade riksdagen Bulgariens och Rumäniens medlemskap,
              och i år har båda blivit medlemmar. Nu är vi 27. I det sammanhanget
              ska vi konstatera att EU-utvidgningen är viktig för oss.
            </seg>
          </u>
          <u>
            <seg>
              I dag använder man den framtida utvidgningen av EU ofta som soft
              power för att föra den politiska processen på kontinenten framåt.
              Det bästa exemplet på detta är händelserna under de senaste veckorna
              i Serbien. Där blev det i sista sekunden en demokratisk regering,
              och Belgrad kunde ställa in blicken på fortsatta förhandlingar
              med EU även om det också krävs fullt samarbete med tribunalen
              i Haag.
            </seg>
          </u>
          <u>
            <seg>
              Sverige är bland de mest utvidgningsvänliga länderna i EU. För
              oss räcker inte ens de nuvarande 27 länderna och perspektivet
              för Balkan. Här i kammaren har alla sju partier ställt sig bakom
              ett EU-perspektiv även för Vitryssland, Moldavien och Ukraina.
              Men för att förverkliga utvidgningsstrategin behöver vi EU-fördraget
              på plats. Visst skulle en vidare utvidgning teoretiskt också vara
              möjlig med endast de nuvarande fördragen, men det blir så mycket
              lättare med det reviderade fördraget. Därför är det glädjande
              att Tyskland som nuvarande ordförandeland i EU har börjat med
              en ny förhandlingsrunda.
            </seg>
          </u>
          <u>
            <seg>
              När vi säger att EU lyckligtvis har blivit vardag för oss, blivit
              en del av vår dagliga inrikespolitik, blir det ännu mer avgörande
              att EU får en mycket omfattande acceptans i Sverige med följande
              prioriterade områden:
            </seg>
          </u>
          <note>
            I regeringens skrivelse täcks hela EU-politikområdet för 2006
            in. Avsnitt 4 behandlas dock inte av utrikesutskottet utan i stället
            av det sammansatta konstitutions- och utrikesutskottet.
          </note>
          <u>
            <seg>
              Vi börjar vårt betänkande med den övergripande utvecklingen i
              EU, och vi talar särskilt om utvidgningen och dialogen med medborgarna
              om detta. Vi betonar att EU långsiktigt bör ägna sig åt färre
              men mer gränsöverskridande frågor, som subsidiaritetsprincipen
              kräver. Sverige ska därutöver fortsatt verka för Lissabonstrategin
              som gäller för tillväxt och konkurrenskraft i Europa samt för
              hållbar utveckling.
            </seg>
          </u>
          <u>
            <seg>
              I andra avsnittet behandlar betänkandet EU:s förbindelser med
              omvärlden. Där utgår utrikesutskottet från motionerna och beskriver
              läget under 2006. Sverige har deltagit i alla fredsfrämjande insatser
              som EU har varit involverat i, vilket visar på en bra track record
              och är ett tecken på Sveriges intresse i att spela en ledande
              roll i Europa. EU har för att bidra till en lösning i Mellanöstern
              arbetat aktivt i kvartetten gemensamt med Ryssland, USA och FN.
              EU anstränger sig också för att behålla en konstruktiv dialog
              med Ryssland. Situationen i fråga om mänskliga rättigheter har
              gått bakåt i utvecklingen. EU försöker påverka åt rätt håll. Parallellt
              med arbetet för demokrati jobbar EU också med handelsfrågor och
              planerar ett frihandelsavtal mellan EU och Ryssland samt Rysslands
              medlemskap i WTO. Övergripande för hela den europeiska utrikespolitiken
              är att förbindelserna behöver bygga på gemensamma värden såsom
              frihet, demokrati och mänskliga rättigheter.
            </seg>
          </u>
          <u>
            <seg>
              Som fjärde område i betänkandet behandlas EU:s rättsliga och
              inrikes frågor. EU ska arbeta för frihet, säkerhet och rättvisa
              men också för yttrandefrihet och föreningsfrihet. Sverige stöder
              EU i sitt arbete för en enhetlig europeisk flykting- och asylpolitik,
              vilket är ett avgörande komplement till gränsöppnandet i Schengenavtalet.
            </seg>
          </u>
          <u>
            <seg>
              Miljöpolitik håller glädjande nog på att få en allt större plats
              i EU och i de enskilda medlemsländerna, inte minst här i Sverige
              också under den nya regeringen. Vi har lagt in detta i vårt betänkande
              under samma kapitel som jordbruk, fiske och livsmedel. En av de
              stora framgångarna under förra året var kemikalielagstiftningen,
              Reach, där inte minst Europaparlamentet har spelat en bra och
              avgörande roll. En stor fråga förra året var, som vi hörde i de
              föregående anförandena, också den tysk-ryska gasledningen Nord
              Stream. Där kräver EU en bra och genomarbetad miljökonsekvensbeskrivning.
            </seg>
          </u>
          <u>
            <seg>
              Till slut beskriver betänkandet arbetet med EU:s institutioner.
              Den viktigaste principen är för oss i Sverige offentlighetsprincipen.
              Europeiska rådets möten måste bli mer öppna än i dagsläget. Så
              mycket information och dokumentation som möjligt ska göras tillgängligt
              för allmänheten.
            </seg>
          </u>
          <u>
            <seg>
              EU är vårt stora framgångsprojekt. Regeringen och en majoritet
              i riksdagen gör allt för att förankra Europa i våra hjärtan och
              hjärnor samt för att lyckas garantera för oss, våra barn och barnbarn
              ett Europa i fred, frihet och välstånd.
            </seg>
          </u>
          <note>
            Jag yrkar bifall till förslaget i betänkandet och avslag på alla
            reservationer.
          </note>
          <note type="speaker">
            Anf. 9 ALF SVENSSON (kd):
          </note>
          <u>
            <seg>
              Herr talman och fru minister! Jag kan inte låta bli att se till
              att det i protokollet blir antecknat att i går kväll ägde den
              första samlingen för det svensk-rumänska nätverket rum hos ambassadör
              Victoria Popescu. Jag tror att vi alla är klara över att för 20
              år sedan hade inte den typen av arrangemang och ömsesidighet kunna
              genomföras.
            </seg>
          </u>
          <u>
            <seg>
              I betänkandet och skrivelsen kan man läsa att utvidgningen är
              en av EU-samarbetets största framgångar. Så är det absolut.
            </seg>
          </u>
          <u>
            <seg>
              Ganska nyligen kunde vi utifrån en statistisk undersökning få
              vetskap om hur fort glömskan suddar ut kunskap och erfarenhet.
              Den gången handlade det om att man i Europa och i Sverige om jag
              minns helt rätt var det i hela Europa, men i varje fall i Sverige
              tagit reda på hur ungdomar kommer ihåg Förintelsen och kommunismen.
              Okunnigheten var nästan bedövande. Har vi redan glömt hur Europa
              tedde sig innan EU fanns?
            </seg>
          </u>
          <u>
            <seg>
              När vi ser utvidgningen av EU i ett historiskt perspektiv räcker
              det knappt, enligt mitt sätt att se, att använda ordet framgång.
              Minns det omringade Berlin, det ockuperade Baltikum, hur människor
              i Prag och Budapest skändades, hur Rumänien frös, svalt och led
              av fattigdom och förnedring etcetera. Det fanns en trängtan i
              och hos dessa länder att komma in i en europeisk gemenskap. EU
              möjliggjorde detta. Denna längtan efter att komma in i den europeiska
              gemenskapen har varit en mycket stark drivkraft för att demokratisera
              många av dessa länder. Jag menar att demokratiseringsprocessen
              fortgår i rätt riktning.
            </seg>
          </u>
          <u>
            <seg>
              Att en fortsatt EU-utvidgning kommer att spela en positiv roll
              för oss alla, en fredsfrämjande roll, för Europa och för oss i
              Sverige, är uppenbart.
            </seg>
          </u>
          <u>
            <seg>
              Herr talman! I skrivelsen och betänkandet kan man också ta del
              av att kommissionen betonar vikten av att tillsammans med medlemsstaterna
              förbättra dialogerna med medborgarna om utvidgningen.
            </seg>
          </u>
          <u>
            <seg>
              Där tycker jag att vi är dåliga, alla partier, inklusive det
              parti som jag har varit engagerad i så många år och fortfarande
              är. Där har vi naturligtvis en stor del av svaret på det som Linde
              här lyfte fram. Hur ska folk ställa sig så positiva som jag tror
              att de innerst inne är? Jag tror att kunskapen om vad utvidgningen
              betytt och betyder och hur det kanske hade sett ut om den inte
              hade ägt rum är väldigt liten. Det är inte medborgarnas fel, utan
              opinionsbildarnas, politikernas, vårt fel.
            </seg>
          </u>
          <u>
            <seg>
              Det var just i den andan som jag skrev motionen U254, där jag
              lyfter fram behovet av att stimulera en bred nationell diskussion
              kring Turkiets framtida medlemskap i EU. Jag menar att det är
              någonting som behöver gälla i stort.
            </seg>
          </u>
          <u>
            <seg>
              Herr talman! Jag tycker inte att Turkiet behandlas särskilt hedervärt
              i debatten när det blir resonemang om Turkiets medlemskap i EU.
              Jag är glad över att riksdagens samtliga partier är för ett turkiskt
              medlemskap. Visst är det så att Turkiet har en hel del ogjort,
              har åtskilligt att reformera och förändra. Vi har, och ska ha,
              förväntningar på Turkiet, men om man verkligen vill se Turkiet
              som medlem bör det vara självklart att peka på de positiva förändringar
              som skett och sker och detta, igen, tack vare strävan efter EU-medlemskap
              från Turkiets sida.
            </seg>
          </u>
          <u>
            <seg>
              Jag vill påstå att debatten om utvidgningen skulle tjäna på att
              lyfta fram rent sakpolitiskt vad ErdoganGül-regeringen hittills
              uträttat.
            </seg>
          </u>
          <u>
            <seg>
              Lika rimligt som det är att fundera över vad som hänt med Europa
              om EU inte funnits är det att fundera över hur långt man nu kan
              komma i de funderingarna vad som händer med Turkiet, med Svartahavsregionen
              och med regionen kring Kaspiska havet om Turkiet hålls utanför
              EU.
            </seg>
          </u>
          <u>
            <seg>
              Den nyvalde franske presidenten Sarkozys ställningstagande i
              detta hänseende är enligt min uppfattning inte vare sig klokt
              eller framtidsinriktat. Sedan kan jag inte låta bli, herr talman,
              att i sammanhanget säga att han har fällt en del andra yttranden
              som inte heller kan anses vara särskilt kloka.
            </seg>
          </u>
          <u>
            <seg>
              Herr talman! I detta sammanhang vill jag gärna understryka ENP:s
              roll, European Neighbourhood Policy, som utformades i samband
              med att EU utvidgades 2004 med tio nya medlemmar. Syftet var att
              motverka nya barriär- och gränsdragningar som skapar misstro och
              osämja. Jag tror inte att den verksamheten är särskilt känd.
            </seg>
          </u>
          <u>
            <seg>
              Nu är Ukraina, Moldavien, Israel, Jordanien, palestinska myndigheten,
              Marocko, Tunisien, Armenien, Azerbajdzjan och Georgien med i ENP.
              Egypten och Libanon är på väg in. Självklart står det i dag att
              utskottet understryker att grannskapspolitiken bör förstärkas.
            </seg>
          </u>
          <u>
            <seg>
              Herr talman! Vi lever i ett nytt Europa, i ett alltmer öppet
              Europa. Det gamla talet om Europas gränser är inte särskilt rimligt
              och verklighetsnära. Det finns säkert de som tycker att jag målar
              situationen i EU och mellan länderna i EU i för ljusa och varma
              färger. Tyck gärna det! Jag tycker å andra sidan att det är väldigt
              många som målar i helt andra färger.
            </seg>
          </u>
          <u>
            <seg>
              Jag ska nu tala en del om relationerna till Ryssland, om Rysslands
              rustande, om beroendet av rysk gas som vi riskerar att hamna i,
              som har tagits upp här utomordentligt väl tidigare. Men jag tror
              inte att situationen eller de relationerna tett sig tryggare eller
              mer konfliktfria om EU inte existerat.
            </seg>
          </u>
          <u>
            <seg>
              Herr talman! Avslutningsvis ska jag säga några ord, kanske lite
              vid sidan om det som hittills har sagts. I år firas det, i varje
              fall på en del håll i världen, ett William Wilberforce-jubileum.
              För 200 år sedan förbjöds slaveriet, det afrikanska slaveriet.
              Det är ett jubileum som inte har fått alltför stor uppmärksamhet.
            </seg>
          </u>
          <u>
            <seg>
              Nu har vi ett nytt slaveri. Jag har så svårt att tro att det
              är sant, men jag är övertygad om att de som sysslar med frågorna
              har sett till att det är sanna siffror när man påstår att 500
              000 kvinnor är offer för människohandel i vårt Europa. Det är
              en skam för EU. Det är en skam för Sverige. Det är en skam för
              oss alla.
            </seg>
          </u>
          <u>
            <seg>
              Vi ska behandla utrikesutskottets betänkande nr 8 om bistånd
              om en liten stund. I vår omedelbara närhet, i vårt eget land,
              i vårt Europa, berövas medmänniskor mänskliga fri- och rättigheter,
              kränks och skändas individer, berövas ungdomar sin integritet.
              Måtte respekten för mänskliga fri- och rättigheter bli något som
              vi inte exklusivt applicerar på u-länder, utan att vi tar till
              oss att dessa fri- och rättigheter ska realiseras och förverkligas
              också för vårt Europa.
            </seg>
          </u>
          <note type="speaker">
            Anf. 10 BODIL CEBALLOS (mp) replik:
          </note>
          <u>
            <seg>
              Herr talman! Alf Svensson har berört ett väldigt viktigt område,
              och det är utvidgningen, och särskilt när vi pratar om Turkiet
              och det som händer där just nu. Jag tänker på de 200 000 man som
              enligt uppgift ska finnas vid den irakiska gränsen för att sätta
              stopp för kurderna och det de vill åstadkomma.
            </seg>
          </u>
          <u>
            <seg>
              För mig är det viktigaste när det handlar om Turkiets anslutning
              till EU att Turkiet respekterar de mänskliga rättigheterna och
              minoriteternas rättigheter.
            </seg>
          </u>
          <u>
            <seg>
              När Spanien en gång i tiden gick med i EU innebar det att de
              var tvungna att respektera sina nationella minoriteter. Jag tänker
              i huvudsak på katalanerna och baskerna, som har fått ett mycket
              större självstyre tack vare EU-medlemskapet än vad man hade tidigare.
              Spanien kunde inte fortsätta att förtrycka katalaner och basker
              som man hade gjort före medlemskapet.
            </seg>
          </u>
          <u>
            <seg>
              Det är den absolut viktigaste frågan för mig när det gäller Turkiets
              medlemskap. Det finns många andra frågor som också är viktiga.
              Men i skrivelsen står ingenting om just det när det handlar om
              Turkiet, utan bara att förhandlingarna har gått trögt till följd
              av att Turkiet inte uppfyller EU:s krav på att landets hamnar
              öppnas, också för fartyg och flyg från republiken Cypern. Det
              är huvudinvändningen mot att nu låta Turkiet gå vidare i förhandlingarna.
            </seg>
          </u>
          <u>
            <seg>
              Jag menar att det absolut viktigaste borde vara respekten för
              de mänskliga rättigheterna och respekten för de nationella minoriteterna.
              Jag vill gärna höra din uppfattning i den frågan.
            </seg>
          </u>
          <note type="speaker">
            Anf. 11 ALF SVENSSON (kd) replik:
          </note>
          <u>
            <seg>
              Herr talman! Jag är helt överens om detta. Mänskliga fri- och
              rättigheter är det basala, det mest angelägna. Det handlar om
              att verkligen betona det för Turkiet, för Turkiets regering, för
              regeringen Erdogan, att minoriteterna ska ha sina mänskliga fri-
              och rättigheter.
            </seg>
          </u>
          <u>
            <seg>
              Vad jag vill ha sagt är att jag tror att möjligheten att nå dit
              är reellt mycket större om vi verkligen ser till att försöka vara
              positiva när det gäller för Turkiet att komma med som medlem i
              EU.
            </seg>
          </u>
          <u>
            <seg>
              För att turkarna ska känna sig välkomna det är min point kan
              man inte ständigt behöva höra talas om de misslyckanden som man
              hittills lever med, de tillkortakommanden som bevisligen existerar.
              Det finns ju det som går åt rätt håll. Vi skulle naturligtvis
              gärna önska att det gick snabbare och var mer påtagligt, men jag
              tror att det är psykologiskt oklokt att inte se framsteg utan
              enbart fixera sig vid tillkortakommanden.
            </seg>
          </u>
          <u>
            <seg>
              Jag kan inte göra en rimlig analys av vad som händer vid Turkiets
              norra gräns mot Irak. Möjligtvis kunde man ansluta sig till vad
              som sades i Ekot i morse, att det finns en medvetenhet hos den
              turkiska armén och hos turkarna i allmänhet om att i fortsatta
              förhandlingar om medlemskapet i EU accepteras inte vilka tilltag
              som helst.
            </seg>
          </u>
          <note type="speaker">
            Anf. 12 BODIL CEBALLOS (mp) replik:
          </note>
          <u>
            <seg>
              Herr talman! Jag är också absolut för att Turkiet ska få gå med
              i EU. Jag tycker att det är väldigt bra för Turkiet, och det är
              bra för EU också.
            </seg>
          </u>
          <u>
            <seg>
              Du talade om opinionsbildning. Hur ska vi då få människor här
              att förstå? Eller vad är det människor här vill ska ske för att
              Turkiet ska få gå med?
            </seg>
          </u>
          <u>
            <seg>
              Vi ordnade i höstas en heldag om EU på en gymnasieskola i Gävle
              där det gjordes olika rollspel och fördes diverse diskussioner.
              Man delade in grupper och tog upp viktiga frågor, bland annat
              utvidgningen. Där visade det sig att alla elever först sprang
              över på den sidan där de fanns som inte ville att man skulle utvidga
              EU och inte ville att Turkiet skulle få gå med. När man frågade
              lite djupare, om Turkiet ska få komma med om de uppfyller de mänskliga
              rättigheterna, sprang alla över på den andra sidan.
            </seg>
          </u>
          <u>
            <seg>
              Mänskliga rättigheter och de nationella minoriteternas rättigheter
              är något som jag tror att svenskarna tycker är en mycket viktigare
              fråga när det gäller Turkiet än att öppna hamnarna på Cypern.
              Jag tror att den opinionsbildning som du, Alf Svensson, pratar
              om den breda nationella debatten är väldigt viktig, men vi ska
              fokusera på det som människor faktiskt bryr sig om i stället för
              på andra frågor.
            </seg>
          </u>
          <u>
            <seg>
              Hamnarna är säkert viktiga ur en formell aspekt, men mänskliga
              rättigheter är mer angeläget. Just nu ligger det fyra hungerstrejkande
              kurder egentligen tillhör de tydligen en annan folkgrupp på Sergels
              torg. Vi beviljar inte människor från Turkiet asyl. Vad beror
              det på? Det är också en fråga.
            </seg>
          </u>
          <note type="speaker">
            Anf. 13 ALF SVENSSON (kd) replik:
          </note>
          <u>
            <seg>
              Herr talman! Låt mig lyfta fram det exempel som Bodil Ceballos
              redovisar. Det är intressant att se hur enkelt det är att få elever
              att byta åsikt när det gäller Turkiet. Det var ju lite grann detta
              jag försökte säga. Så länge okunskap och främlingskänsla existerar
              skapar de rädsla, och så säger man nej. Jag tror att detta gäller
              i stor utsträckning inte bara Turkiets anslutning utan relationerna
              till EU över huvud taget. Vi har alla varit för dåliga på att
              föra ut en bred debatt.
            </seg>
          </u>
          <u>
            <seg>
              Jag tror att många också är rädda för att Turkiet, trots att
              det är en sekulär stat, har många muslimska invånare. Nu har Turkiet
              det, och det måste vi acceptera. Jag tror att det kan vara en
              väldig styrka för Europa att få in Turkiet som medlemsnation i
              EU. Vi i Sverige har ju därvidlag inte gjort särskilt mycket för
              att förklara eller lyfta fram frågan hur demokratin kan förenas
              med den muslimska religionen. Där har Österrike gjort väldigt
              stora ansträngningar. Man ordnade en konferens där 2 000 var inviterade.
              Det var personer av högsta kaliber, om jag får använda det uttrycket,
              från både teologi och politik. Det är klart att det spelar en
              roll.
            </seg>
          </u>
          <u>
            <seg>
              Vi skulle behöva engagera oss mer än vad som har varit fallet
              för att få bort rädslan när vi talar om dessa frågor.
            </seg>
          </u>
          <note type="speaker">
            Anf. 14 HANS LINDE (v) replik:
          </note>
          <u>
            <seg>
              Herr talman! Jag begärde replik när Alf Svensson talade om behovet
              av dialog med medborgarna. Behovet av dialog är något vi ofta
              hör nämnas i EU-diskussionen. För mig är dialog en tvåvägskommunikation.
              Det handlar om utbyte av åsikter och om att ta intryck av varandra.
              Men man undrar vad det är för dialog som Alf Svensson efterfrågar
              när han samtidigt målar upp en bild av att vi alla innerst inne
              är EU-vänner. Det är bara en brist på information som gör att
              det finns människor som är EU-kritiker.
            </seg>
          </u>
          <u>
            <seg>
              Om man har ett sådant sätt att se på Europas medborgare, att
              EU-kritiker är något man är bara i avvaktan på att man blir informerad
              tillräckligt mycket, undrar jag vad det kommer att bli för dialog.
              Jag tycker inte att det här låter som en öppen debatt. Det låter
              inte som ett utbyte. Det låter precis som det vi har sett alldeles
              för mycket av, nämligen toppstyrd propaganda som ska ut uppifrån
              och där det inte finns något utbyte. EU lyssnar inte på sina medborgare
              och på den massiva kritik som finns, inte bara här i Sverige utan
              i ett stort antal EU-medlemsstater. Detta visade inte minst folkomröstningarna
              i Nederländerna och Frankrike.
            </seg>
          </u>
          <u>
            <seg>
              Man kan fråga sig om Alf Svensson är nöjd med dialogen när det
              gäller EU-konstitutionens framtid. Nu har vi fått besked om att
              svårligen ens EU-nämnden kommer att få yttra sig om det konkreta
              förslag som ska behandlas på toppmötet i sommar. Om inte ens riksdagens
              EU-nämnd kommer att få yttra sig om konstitutionen, var är dialogen
              då? Än mindre vill man ha en folkomröstning som skulle kunna möjliggöra
              en bred folklig debatt, ett utbyte av åsikter. Också detta säger
              Alf Svensson och majoriteten nej till. Vad är det egentligen för
              dialog som Alf Svensson vill ha?
            </seg>
          </u>
          <note type="speaker">
            Anf. 15 ALF SVENSSON (kd) replik:
          </note>
          <u>
            <seg>
              Herr talman! Jag hade inte väntat mig något annat än att Hans
              Linde skulle reagera på detta. Jag tror att Hans Linde och hans
              parti lever gott så länge okunnigheten får florera. Men längst
              inne i märgen är nog varje människa tillfreds med att EU har varit
              en grundläggande orsak till att vi har fred i Europa. Jag tror
              att varje individ innerst inne ändå inser och tycker att det är
              förfärligt bra att det nu finns en organisation, en beslutsfattande
              myndighet eller hur vi nu uttrycker det, som kan ta hand om miljöproblemen.
              Det var någon som i sitt anförande undrade det var visst Forslund
              hur vi skulle ha kunnat agera om inte EU hade funnits när vi nu
              alla är överens om att miljöproblemen är ett av de allra största
              hoten.
            </seg>
          </u>
          <u>
            <seg>
              Sedan tycker jag att Hans Linde försöker plocka billiga poänger.
              När jag talar om dialog menar jag inte att vi politiker ska uttala
              ukaser och pracka på människor kunskap. Det är klart att vi ska
              lyssna. Men vi kan ändå vara ganska överens om att för att man
              ska ha en dialog och kunna ta ställning är det inte fel om man
              har så bred kunskap som möjligt. Jag lade handen på mitt eget
              hjärta eller i varje fall på bröstkorgen och sade att vi alla
              har varit för dåliga på att föra ut kunskapen om EU.
            </seg>
          </u>
          <u>
            <seg>
              Jag vill till och med påstå att de folkomröstningar som har ägt
              rum om konstitutionen egentligen inte har handlat om konstitutionen
              eller författningsfördraget, även om de har gjort det nominellt,
              utan de har i mångt och mycket handlat om huruvida man är för
              eller emot EU.
            </seg>
          </u>
          <note type="speaker">
            Anf. 16 HANS LINDE (v) replik:
          </note>
          <u>
            <seg>
              Herr talman! Här upprepar Alf Svensson något jag skulle vilja
              beteckna som förakt för vanliga människors åsikter. Han säger
              att det beror på okunskap. Vi som är EU-kritiker den stora majoritet
              av svenska folket som inte vill att mer makt ska flyttas till
              Bryssel är okunniga och bara väntar på att upplysas av information
              som ska komma någon annanstans ifrån.
            </seg>
          </u>
          <u>
            <seg>
              Han pratar om att de som röstade i folkomröstningarna i Nederländerna
              och Frankrike egentligen inte riktigt förstod vad de röstade om.
              De röstade om något helt annat än det som de gick till valurnorna
              på. Jag tycker att detta är ett märkligt sätt att se på människor.
              Jag är helt övertygad om att både de som röstade ja och de som
              röstade nej både i Frankrike och i Nederländerna var väl insatta
              i frågorna och tog ställning. Jag tycker att det är viktigt att
              respektera och inte nedvärdera människors engagemang.
            </seg>
          </u>
          <u>
            <seg>
              Både i Frankrike och i Nederländerna fanns det ett brett folkligt
              engagemang bakom det nej som uttalades. Det fanns en bred informationskampanj
              där man spred, diskuterade, stötte och blötte frågorna om EU-konstitutionen
              på ett sätt som jag önskar att vi skulle kunna göra i Sverige.
            </seg>
          </u>
          <u>
            <seg>
              Uppenbarligen gäller den okunskap som Alf Svensson talar om inte
              bara Miljöpartiet och Vänsterpartiet. I EMU-folkomröstningen var
              det en majoritet av Kristdemokraternas väljare som röstade nej.
              Var de också okunniga? Var de också oinformerade? Är du beredd
              att fälla ett sådant omdöme även om dina egna väljare, Alf Svensson?
            </seg>
          </u>
          <note type="speaker">
            Anf. 17 ALF SVENSSON (kd) replik:
          </note>
          <u>
            <seg>
              Herr talman! Jag ska vara så rak att jag säger att jag tror mig
              veta att en del av de kristdemokratiska väljare som röstade nej
              till EMU tog tillfället i akt att uttrycka sitt ogillande gentemot
              EU generellt. Det var inte enbart EMU det handlade om.
            </seg>
          </u>
          <u>
            <seg>
              Du står här, Hans Linde, och gör gällande att det skulle finnas
              ett förakt för okunskap. Jag hävdar kunskapens roll. Det trodde
              jag att vi kunde vara överens om. Jag tror inte att kunskapen
              är särdeles komplett i en sådan utomordentligt stor och svår fråga
              som EU-frågan. Därför menar jag att vi måste ta ansvaret att föra
              ut information och kunskap på ett bättre sätt än vi hittills har
              gjort. I nästa andetag talar du själv, Hans Linde, om hur dåligt
              det är beställt med informationen i EU-nämnden i riksdagen. Då
              inser man att i leden utanför EU-nämnden är möjligheten att skaffa
              sig information om möjligt ännu mindre.
            </seg>
          </u>
          <u>
            <seg>
              Jag pläderar för mer kunskap och mer information. Det är inte
              alls något förakt för väljarna. Om det finns något förakt är det
              i så fall för oss själva för att vi är dåliga på att informera.
            </seg>
          </u>
          <note type="speaker">
            Anf. 18 Statsrådet CECILIA MALMSTRÖM (fp):
          </note>
          <u>
            <seg>
              Herr talman! Ledamöter! Regeringen arbetar för ett EU som är
              öppet, effektivt, demokratiskt och dynamiskt. Vi ser EU som det
              viktigaste verktyget för att hitta lösningar på de problem som
              vi har tillsammans i Europa.
            </seg>
          </u>
          <u>
            <seg>
              Årsboken om EU 2006, som tas upp i utrikesutskottets betänkande,
              ger en god bild av det omfattande arbete som EU bedrev förra året
              med särskilt fokus på de svenska regeringarnas agerande.
            </seg>
          </u>
          <u>
            <seg>
              Det har både sagts och gjorts saker i EU-samarbetet under 2006
              som skapar förutsättningar för en vardag där vi här i Europa kan
              känna oss trygga och fria. Vi kan konstatera att det fattas beslut
              som gör att EU tar en mer aktiv roll för att skapa fred, demokrati
              och utveckling i världen.
            </seg>
          </u>
          <u>
            <seg>
              Låt mig nämna några exempel. EU:s omfattande kemikalielagstiftning,
              Reach, slutförhandlades förra året. Sverige deltog aktivt i förhandlingarna
              och drev bland annat frågan om krav på ökad kunskap om kemikalier
              och skärpta regler för de mest skadliga ämnena. Med Reach minskar
              riskerna för hälsa och miljö samtidigt som vi förbättrar kemikalieindustrins
              konkurrenskraft. Och precis i detta nu träder faktiskt Reach i
              kraft. Den börjar gälla från och med i dag.
            </seg>
          </u>
          <u>
            <seg>
              Vid FN:s klimatmöte i Nairobi bekräftade EU sina åtaganden i
              Kyotoprotokollet och att EU är redo att bidra till att hitta lösningar.
              EU har fortsatt höga ambitioner att minska utsläppen av växthusgaser
              när protokollet löper ut 2012. Sverige har varit pådrivande i
              dessa förhandlingar inom EU och också direkt i förhandlingarna.
            </seg>
          </u>
          <u>
            <seg>
              I höstas kom vi överens om tjänstedirektivet. Här var vi också
              aktiva i förhandlingarna. Det har stor betydelse för en ökad tjänstehandel
              inom unionen och kan bidra till ökad konkurrens och tillväxt.
            </seg>
          </u>
          <u>
            <seg>
              Precis som tidigare talare har nämnt vill jag nämna att vi vid
              årsskiftet hälsade Bulgarien och Rumänien välkomna som EU-medlemmar.
              Sverige har fortsatt att kraftfullt stödja EU:s utvidgning.
            </seg>
          </u>
          <u>
            <seg>
              EU är en efterfrågad aktör i fredsfrämjande sammanhang. Sverige
              har under 2006 bidragit med personal till samtliga insatser.
            </seg>
          </u>
          <u>
            <seg>
              Även om skrivelsen handlar om viktiga frågor under 2006 är detta
              ett bra tillfälle, som många talare har valt, att tala lite grann
              om ett antal frågor som ligger framför oss.
            </seg>
          </u>
          <u>
            <seg>
              En sådan är naturligtvis fördraget. Det tyska ordförandeskapet
              har här höga ambitioner. De innefattar både en uppgörelse i juni
              om huvuddragen i hur ett nytt fördrag ska kunna se ut och en regeringskonferens,
              som förhoppningsvis kan inledas under hösten, som leder till att
              ett nytt fördrag träder i kraft sommaren 2009. Från svensk sida
              stöder vi dessa ambitioner. EU behöver ett nytt fördrag för att
              göra unionens funktionssätt effektivare, öppnare och mer demokratiskt.
              Vi vill bevara så mycket som möjligt i det konstitutionella fördraget
              när det gäller de institutionella reformerna. Det är också den
              linje som det tyska ordförandeskapet och en förkrossande majoritet
              av de andra medlemsländerna driver.
            </seg>
          </u>
          <u>
            <seg>
              Så till utvidgningen: Turkiet har, som Alf Svensson sade, genomgått
              en anmärkningsvärt snabb ekonomisk och politisk reformprocess.
              Här har EU-medlemskapet tjänat som piska och morot. Det gjorde
              det också möjligt att inleda förhandlingar med landet hösten 2005.
            </seg>
          </u>
          <u>
            <seg>
              Turkiet behöver dock öka tempot för att konkret genomföra reformerna,
              särskilt i fråga om stärkt respekt för mänskliga rättigheter och
              minoriteter, skydd av yttrandefrihet, kvinnors rättigheter och
              den socioekonomiska situationen i de kurdiska områdena. Sverige
              stöder Turkiets anslutning i denna process, både genom EU och
              på egen hand.
            </seg>
          </u>
          <u>
            <seg>
              Det är viktigt att förhandlingarna gör konkreta framsteg. Ju
              längre arbetet fortskrider, desto svårare blir det att växla in
              processen på ett annat spår. När EU i december 2006 diskuterade
              Turkiets fortsatta förhandlingar agerade Sverige kraftfullt mot
              en överreaktion. Sedan dess har framsteg skett. Ytterligare ett
              kapitel har öppnats i förhandlingarna, och ytterligare några till
              kommer att öppnas inom kort.
            </seg>
          </u>
          <u>
            <seg>
              Det finns ett brett stöd i riksdagen för utvidgningen. Det är
              oerhört viktigt. Frågan är av strategiskt intresse både för EU
              och för Sverige. Utvidgningen ställer också krav på kandidatländerna
              och är ett exempel på EU:s så kallade soft power eller mjuka makt
              som bidrar till reformprocesser och ökad stabilitet i vårt närområde.
            </seg>
          </u>
          <u>
            <seg>
              Därför måste dörren hållas öppen för fortsatta europeiska demokratier
              som i teori och praktik är beredda att anamma de principer som
              EU-samarbetet bygger på och genomföra viktiga reformer för att
              uppnå detta.
            </seg>
          </u>
          <u>
            <seg>
              Man kan säga att det råder något slags ödesgemenskap mellan EU
              och västra Balkan. Å ena sidan finns inget realistiskt alternativ
              till EU-integrering för Balkan, och å andra sidan har unionen
              inget alternativ om vi vill undvika instabilitet och ett svart
              hål mitt bland EU:s medlemmar.
            </seg>
          </u>
          <u>
            <seg>
              Nyckeln till stabilitet på Balkan heter EU-integration. Unionens
              politik gentemot regionen kan sammanfattas med just detta, stabilisering
              genom integration.
            </seg>
          </u>
          <u>
            <seg>
              Det vilar ett stort ansvar på oss i EU som motpart i denna process.
              Utvecklingen på Balkan är därför också av stor vikt för vår trovärdighet
              som utrikespolitisk aktör och för EU:s roll på den globala arenan.
            </seg>
          </u>
          <u>
            <seg>
              Den inre marknaden är kärnan i EU-samarbetet. Det är världens
              största marknad med en halv miljard konsumenter och 20 miljoner
              företag. Närmare 70 procent av Sveriges export går till EU. EU
              är vår hemmamarknad. Vi måste hela tiden arbeta för att förbättra,
              stärka och utveckla denna marknad eftersom vår ekonomi är helt
              beroende av att den fungerar väl och att alla EU-länder följer
              sina åtaganden.
            </seg>
          </u>
          <u>
            <seg>
              Kommissionen har precis inlett en stor översyn av den inre marknaden,
              som ska landa vid toppmötet nästa vår. Vi har för avsikt att aktivt
              bidra till denna process.
            </seg>
          </u>
          <u>
            <seg>
              Genomförandet av tjänstedirektivet är centralt för utvecklingen
              av den inre marknaden. Det är ett av de största genomförandeprojekt
              som Sverige har haft sedan medlemskapets början. Direktivets framgång
              avgörs av hur väl medlemsländerna genomför det. Vi prioriterar
              detta och har avsatt särskilda resurser för genomförandet.
            </seg>
          </u>
          <u>
            <seg>
              EU:s framtida välfärd och ekonomiska utveckling är starkt beroende
              av hur medlemsländerna tillsammans skapar bättre förutsättningar
              att ta vara på globaliseringens möjligheter och tackla de stora
              utmaningar som vi har på miljöområdet.
            </seg>
          </u>
          <u>
            <seg>
              Här är Lissabonstrategin ett av våra allra viktigaste verktyg
              för gemensam strävan mot hållbar tillväxt och hög sysselsättning
              inom unionen. Men Lissabonstrategin har tidvis varit alltför ostrukturerad
              och har haft svårt att leva upp till de målsättningar som vi har
              satt. Det har lett till svag förankring och bristande genomförande.
            </seg>
          </u>
          <u>
            <seg>
              Medlemsländernas nationella handlingsprogram och uppföljningen
              av dessa har varit ett viktigt steg för att stärka genomförandet
              av strategin i den nationella politiken. Men vi behöver göra mer.
            </seg>
          </u>
          <u>
            <seg>
              Lissabonstrategins slutdatum 2010 närmar sig. Med få undantag
              kommer målsättningarna inte att uppnås. Vi har kvar stora utmaningar
              när det gäller global konkurrens, åldrande befolkning och klimathot.
            </seg>
          </u>
          <u>
            <seg>
              Inom en nära framtid kommer vi därför att behöva diskutera hur
              vi ska ställa oss till en uppföljning, ett Lissabon II eller en
              follow up efter 2010. I det arbetet är det naturligt att vässa
              Lissabonstrategin och minska antalet indikatorer och prioritera
              satsningar för att fullfölja arbetet med den inre marknaden, tillväxtskapande
              reformer, avregleringar och så vidare. I det sammanhanget ska
              vi också se över hållbarhetsstrategin och hur den bättre kan integreras
              med det övriga i Lissabonstrategin.
            </seg>
          </u>
          <u>
            <seg>
              Vi står inför stora utmaningar. Därför krävs det också en omprioritering
              av de gemensamma utgifterna. EU:s budgetram ska ses över 2008/09.
              Översynen ska täcka alla utgiftsområden inklusive jordbrukspolitiken.
              På inkomstsidan ska bland annat den brittiska rabatten diskuteras.
            </seg>
          </u>
          <u>
            <seg>
              Kommissionen kommer under de närmaste månaderna, troligtvis i
              september, att presentera ett diskussionsunderlag. Det ska ses
              som en inventering av alla relevanta frågor och som startpunkten
              för en lång och bred debatt om EU:s budget med alla intresserade
              parter. Det är ett oerhört viktigt tillfälle att brett diskutera
              vad unionen ska syssla med, hur det ska finansieras, vem som ska
              finansiera vad och vilka frågor som vi vill prioritera.
            </seg>
          </u>
          <u>
            <seg>
              Vi kommer att lägga stor vikt vid budgetöversynen. Om möjligt
              vill vi att vissa beslut och reformer inleds innan den nya budgeten
              börjar gälla 2014. Det viktigaste är dock att det verkligen blir
              en genomgripande reform som leder till strukturellt viktiga och
              riktiga förändringar.
            </seg>
          </u>
          <u>
            <seg>
              Vi närmar oss superåret 2009 med ett nytt Europaparlament, en
              ny kommission och ett svenskt ordförandeskap. Det är en stor och
              spännande uppgift som kommer att kräva ett omfattande engagemang.
              Förutsättningarna för vårt ordförandeskap 2009 blir ganska mycket
              annorlunda än det förra ordförandeskapet 2001.
            </seg>
          </u>
          <u>
            <seg>
              Vi kommer att inleda arbetet som ordförande med ett helt nyvalt
              Europaparlament eftersom valen äger rum i juli. Det nyvalda parlamentet
              ska på sin första session besluta om sin egen sammansättning.
              De politiska grupperna ska formeras, ordförandeskap i de olika
              utskotten ska utses och så vidare.
            </seg>
          </u>
          <u>
            <seg>
              Parallellt befinner vi oss i processen att tillsätta en ny kommission.
              Den nuvarande kommissionens mandatperiod löper ut den 31 oktober
              2009, och kommissionen ska i sin helhet godkännas vid omröstningar
              i både Europaparlamentet och rådet. Europaparlamentets utfrågningar
              av varje kommissionär är naturligtvis ett oerhört viktigt och
              känsligt skede för de nominerade kandidaterna. Vi vet av erfarenhet
              att denna granskning kan dra ut på tiden. Det kan alltså dröja
              fram till oktober november innan kommissionen är godkänd och finns
              på plats. Först då kan man till fullo koncentrera sig på sakfrågorna
              i EU-samarbetet.
            </seg>
          </u>
          <u>
            <seg>
              För Sveriges del kommer alla dessa tillsättningar att bli en
              stor utmaning. Å ena sidan finns en förväntning att vi som ordförande
              ser till att det går smidigt till. Å andra sidan kan ett ordförandeskap
              aldrig garantera att det inte uppkommer politiska svårigheter
              av olika slag.
            </seg>
          </u>
          <u>
            <seg>
              Utöver detta är det de politiska frågorna som kommer att kräva
              stora svenska arbetsinsatser.
            </seg>
          </u>
          <u>
            <seg>
              Vi har inte helt landat i ett färdigt arbetsprogram, men några
              frågor kan redan nu identifieras. Först och främst kommer klimatfrågan
              att vara högt prioriterad. Under hösten 2009 kommer de internationella
              förhandlingarna om uppföljningarna till Kyotoprotokollet att vara
              inne i ett mycket intensivt skede.
            </seg>
          </u>
          <u>
            <seg>
              EU:s ledarskap kommer att sättas på prov, och det ställer krav
              på handlingskraft, internationellt och inom EU. En stor arbetsinsats
              kommer att förväntas av oss som ordförande om det skulle bli så.
            </seg>
          </u>
          <u>
            <seg>
              Vi kommer att behöva hantera energifrågorna. Det blir ett flertal
              viktiga förhandlingar som rör bördefördelningen när det gäller
              att uppnå de mål som vi har satt upp för användning av förnybar
              energi.
            </seg>
          </u>
          <u>
            <seg>
              Lissabonstrategin kommer att hantera ett antal delfrågor. Den
              inre marknaden, regelförbättring, sociala frågor och forskningsfrågor
              kommer att stå på dagordningen. Kanske fortsätter vi den diskussion
              som jag tidigare refererade till, alltså vad som kommer efter
              Lissabonstrategin.
            </seg>
          </u>
          <note>
            Därutöver ska ordförandeskapet under hösten 2009 göra en översyn
            av EU:s hållbarhetsstrategi.
          </note>
          <u>
            <seg>
              En annan fråga som kommer upp är Haagprogrammet som ska följas
              upp 2009. Budgetreformen och utvidgningsfrågorna kommer naturligtvis
              också att finnas på dagordningen.
            </seg>
          </u>
          <u>
            <seg>
              Det är några av de viktigare frågor som vi räknar med att behöva
              hantera. Samtliga processer kommer att vara avhängiga utvecklingen
              i Frankrike och Tjeckien eftersom vi tillsammans med dem utgör
              en EU-trojka från hösten 2008 fram till vårt ordförandeskap.
            </seg>
          </u>
          <u>
            <seg>
              Inför våra mer formaliserade diskussioner med Frankrike och Tjeckien
              ska vi naturligtvis skaffa oss en mycket tydlig bild av de frågor
              som vi kommer att lägga vikt vid. I den frågan hoppas jag att
              få återkomma till riksdagen längre fram i höst.
            </seg>
          </u>
          <note type="speaker">
            Anf. 19 KENNETH G FORSLUND (s) replik:
          </note>
          <u>
            <seg>
              Herr talman! Cecilia Malmström talar väl om EU och Europa och
              de båda regeringarnas politik. Det är svårt att vara emot något
              av det som Cecilia Malmström rekapitulerade hade hänt eller det
              som Cecilia Malmström pekade ut som en möjlig framtid och möjliga
              händelser.
            </seg>
          </u>
          <u>
            <seg>
              Ibland kan det vara viktigt med det som inte sägs. Det är bra
              att man har möjlighet att fråga om det.
            </seg>
          </u>
          <u>
            <seg>
              I skrivelsen står det inledningsvis: Därför bör EU långsiktigt
              ägna sig åt färre och genuint gränsöverskridande frågor.
            </seg>
          </u>
          <u>
            <seg>
              Det kan vara en alldeles utmärkt formulering. Det kan också vara
              en oerhört dålig formulering. Det beror på vad man menar med den.
              Vad menar Cecilia Malmström och den borgerliga regeringen med
              den formuleringen?
            </seg>
          </u>
          <u>
            <seg>
              Jag kanske förlorade mig i någon text så att jag inte hörde,
              eller sade Cecilia Malmström för en gångs skull ingenting om att
              Sverige ska tillhöra EU:s kärna? Jag uppfattade inte det. Har
              det skett någon positionsförändring, eller har det skett något
              uppvaknande så att Cecilia Malmström har insett det som forskningen
              pekar på, nämligen att Sverige redan tillhör den kärnan och är
              en stormakt i EU som påverkar mycket och bra?
            </seg>
          </u>
          <u>
            <seg>
              Vad tycker Cecilia Malmström och den borgerliga regeringen? Ska
              vi ha ett krämarnas Europa eller ska vi ha ett folkens Europa?
              Är det en viktig fråga för den borgerliga regeringen att vi får
              ett socialt Europa?
            </seg>
          </u>
          <u>
            <seg>
              Cecilia Malmström pratade lite om vad Sverige ska prioritera
              under ordförandeskapet. Vad är det mer än miljön och klimatet
              som det är viktigt att prioritera under ordförandeskapet?
            </seg>
          </u>
          <note type="speaker">
            Anf. 20 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Det var många frågor. Jag hoppas att jag hinner
              svara på alla.
            </seg>
          </u>
          <u>
            <seg>
              Vi menar att i takt med att EU utvidgas det är 27 länder i dag,
              kanske 3035 inom en överskådlig tid måste man koncentrera sig
              på färre frågor för att det ska fungera. Man måste lägga sitt
              huvudsakliga krut på genuint gränsöverskridande frågor där det
              är uppenbart att vi inte kan komma fram på egen hand. Vi nämner
              sex sådana områden i skrivelsen: utrikespolitik och inre säkerhet,
              den inre marknaden med Lissabon, utvidgningen, miljö- och klimatfrågorna,
              budgeten och de konstitutionella fördragen.
            </seg>
          </u>
          <u>
            <seg>
              Det konstitutionella fördraget och budgetöversynen är frågor
              som kanske kommer att vara avklarade inom kort. Det handlar om
              EU:s regelverk. Hur ska EU styras? Hur ska EU finansieras? Vi
              behöver göra en del reformer för att göra EU mer modernt och mer
              anpassat till hur det ser ut i dag.
            </seg>
          </u>
          <u>
            <seg>
              Det finns en massa angelägna frågor som Kenneth Forslund och
              riksdagen ägnar stor del av sin tid åt. Det gör också jag och
              våra kommun- och landstingspolitiker i landet.
            </seg>
          </u>
          <u>
            <seg>
              Man måste hela tiden fundera på om EU är den rätta nivån att
              diskutera på. Det finns risk för att vi annars lägger så mycket
              krut på frågor som avgörs bäst i kommunerna, riksdagen eller till
              och med hemma vid köksbordet att vi tappar fokus, kraft och energi
              för de riktigt stora gränsöverskridande frågorna.
            </seg>
          </u>
          <u>
            <seg>
              Sverige ska tillhöra EU:s kärna. Absolut. Jag kanske inte nämnde
              det i detta tal. Jag har nog nämnt det i alla andra, så det kanske
              fanns behov av vissa retoriska förnyelser, men det betyder ingen
              ändring i politiken.
            </seg>
          </u>
          <u>
            <seg>
              Vi menar att vi ska vara aktiva och pådrivande. Vi ska komma
              med förslag tidigt i debatten och alliera oss med länder och andra
              EU-institutioner. Vi ska också vara aktiva när det gäller förankringen
              av EU-medlemskapet, vilket också Kenneth Forslund talade om, och
              söka stöd hos svenska folket, söka dialog och visa på hur EU-medlemskapet
              påverkar oss på olika nivåer och vilket samband det finns mellan
              hur vi agerar nationellt och på EU-nivå.
            </seg>
          </u>
          <note type="speaker">
            Anf. 21 KENNETH G FORSLUND (s) replik:
          </note>
          <u>
            <seg>
              Herr talman! Jag är medveten om att det var många frågor, men
              du får ju ännu en möjlighet att svara.
            </seg>
          </u>
          <u>
            <seg>
              Färre och genuint gränsöverskridande områden handlade det om.
              I den uppräkning som Cecilia Malmström och regeringen gör tar
              man inte konkret upp frågan om jobben. Hur kan vi klara frågan
              om arbete i framtiden i en globaliserad ekonomi utan att samarbeta
              med andra länder i EU om arbetsmarknadsfrågor, och hur ska vi
              skapa tillväxt och nya jobb? Det måste rimligen finnas med på
              listan.
            </seg>
          </u>
          <u>
            <seg>
              Att Sverige ska tillhöra EU:s kärna och vara aktivt, ställa förslag,
              skapa kontakter och vara pådrivande är en bra fortsättning på
              det arbete som har utförts under lång tid. Sverige är en del av
              EU:s kärna, menar jag. Cecilia Malmström har i andra debatter
              försökt bygga bilden av och skapa poäng på att vi nu ska komma
              in och vara en del av EU:s kärna. Vi är redan där. Det är bra
              om Cecilia Malmström och den borgerliga regeringen ser till att
              vi fortsätter att vara där. Då har vi en hel del att samarbeta
              om.
            </seg>
          </u>
          <u>
            <seg>
              Jag delar Cecilia Malmströms uppfattning att det är viktigt med
              diskussionen i Sverige om EU-politiken, EU-medlemskapet och EU-frågorna,
              men jag förstår inte varför den här regeringen har monterat ned
              resurserna till det för olika organisationer som har ägnat sig
              åt det utan att ersätta det med något annat. Att saker byter skepnad
              är jag helt bekväm med, men när man avskaffar saker och inget
              nytt kommer blir jag orolig.
            </seg>
          </u>
          <u>
            <seg>
              Hur är det? Ställer Cecilia Malmström och den borgerliga regeringen
              upp på tanken om ett socialt Europa?
            </seg>
          </u>
          <note type="speaker">
            Anf. 22 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Det är naturligtvis jätteviktigt att vi samarbetar
              om jobben. Som jag sade i mitt inledningsanförande är EU vår hemmamarknad.
              Vår ekonomiska utveckling är beroende av vad som händer där. I
              Lissabonstrategin och den inre marknaden som är en av prioriteringarna
              ingår naturligtvis jobben. Det handlar om att utveckla Lissabonstrategin,
              att förbättra den inre marknaden och att få bort en massa hinder
              som finns där i dag. Det handlar om regelförenkling, förbättring
              av infrastruktur, forskning och så vidare. Det handlar om frihandel
              och tjänstedirektivet. Allt detta som vi gör tillsammans gör vi
              för att stärka den ekonomiska utvecklingen i hela EU och för att
              garantera jobben. Man behöver naturligtvis göra en hel del på
              nationellt plan också. Det kan vi debattera i ett annat sammanhang.
            </seg>
          </u>
          <u>
            <seg>
              Kenneth Forslund frågade mig vilket Europa jag vill se krämarnas
              eller folkens. Jag vill se medborgarnas Europa. I det ingår att
              försöka underlätta vardagen på de sätt som vi har talat om och
              långsiktigt se till att Europa spelar en viktig roll när det gäller
              att bekämpa miljöhoten, spela en roll i de globala frågorna, bekämpa
              brottslighet och så vidare.
            </seg>
          </u>
          <u>
            <seg>
              Många sociala frågor är av den karaktären att de bör avgöras
              nationellt. Vi har lite olika system i Europa och så bör det vara.
              Det ingår däremot i Lissabonstrategin också en social dimension,
              som Kenneth Forslund väl känner till. Den ser till att man inte
              ska diskrimineras när man rör sig mellan länder, att man får ta
              med sig ett antal förmåner från hemlandet och så vidare.
            </seg>
          </u>
          <u>
            <seg>
              Den sociala dimensionen är ett uttryck som tolkas olika i olika
              länder. Den har sin plats i EU-samarbetet, men är i huvudsak en
              nationell fråga.
            </seg>
          </u>
          <note type="speaker">
            Anf. 23 HANS LINDE (v) replik:
          </note>
          <u>
            <seg>
              Herr talman! Jag observerar att ingen i majoriteten någon gång
              under sina 28 minuters talartid har nämnt EU:s relationer till
              den palestinska myndigheten. Jag tycker att det är väldigt synd
              att vi inte utnyttjar detta tillfälle för att diskutera denna
              fråga. Tiden börjar nämligen rinna ut för samlingsregeringen.
              Om vi skjuter fram diskussionen om denna fråga till hösten kan
              det mycket möjligt vara så att vi har försuttit vår möjlighet.
            </seg>
          </u>
          <u>
            <seg>
              Den avvaktande inställning som EU har haft i frågan är i realiteten
              i dag en fortsatt isolering av den palestinska myndigheten. Det
              är det som det de facto betyder på marken. Och det har satt en
              oerhört hård press på samlingsregeringen som vi redan nu ser börjar
              krackelera i kanterna, och det är oerhört oroväckande eftersom
              vi vet att alla alternativ till den nuvarande demokratiskt valda
              samlingsregeringen är sämre.
            </seg>
          </u>
          <u>
            <seg>
              När vi diskuterar den palestinska myndigheten och EU brukar det
              lyftas fram att EU ger ett omfattande humanitärt bistånd till
              den palestinska myndigheten. Det är helt sant. Men humanitärt
              bistånd kan aldrig ersätta en fungerande offentlig sektor eller
              ett fungerande samhällssystem. Därför är det så avgörande att
              man får i gång ett budgetbistånd och att det kan återupptas så
              fort som möjligt för att man ska kunna betala ut löner till de
              anställda och för att man ska kunna bygga upp samhällsstrukturerna
              inom den palestinska myndigheten.
            </seg>
          </u>
          <u>
            <seg>
              Den norska regeringen har visat att det går att föra en annan
              politik mot den palestinska myndigheten. Man valde omgående efter
              att samlingsregeringen bildades att totalt normalisera förbindelserna
              med den palestinska myndigheten. Varför kan inte EU följa Norges
              exempel, eller anser statsrådet att den isolering som vi har sett
              sedan i januari förra året har varit framgångsrik?
            </seg>
          </u>
          <note type="speaker">
            Anf. 24 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Det är en jätteviktig fråga, Hans Linde, som vi
              verkligen skulle kunna diskutera hela förmiddagen här. Situationen
              i de palestinska områdena är naturligtvis dramatisk. Den sociala
              situationen och den humanitära situationen är mycket allvarlig.
              Men det pågår också intensiva ansträngningar både från EU, kvartetten
              och från svensk sida. Utrikesministern var nyligen där, biståndsministern
              har precis kommit hem, och utrikesministern åker dit igen denna
              vecka eller nästa vecka för att diskutera situationen. Sverige
              är alltså mycket aktivt i detta sammanhang, och Sverige är också
              en mycket stor biståndsgivare på den humanitära sidan.
            </seg>
          </u>
          <u>
            <seg>
              EU har ställt krav på regeringen det är de tre krav som man ställer
              på Hamas att erkänna Israel, att ta avstånd från våld och att
              acceptera ingångna avtal. Och i väntan på detta försöker man ha
              diskussioner med de andra ministrarna i samlingsregeringen men
              inte direkta kontakter med Hamas. Det är en gemensam EU-linje.
              Och om vi ska kunna påverka i denna fråga tror jag att det är
              oerhört angeläget att alla EU-länder har samma linje eftersom
              vi då kan påverka bättre.
            </seg>
          </u>
          <u>
            <seg>
              Det förekommer också intensiva diskussioner med den israeliska
              regeringen. Frågan är känslig och diskuteras naturligtvis i Israel.
              Israels regering är just nu ganska svag, och det finns en inrikespolitisk
              turbulens där som naturligtvis inte förenklar situationen. Men
              vi har framfört det väldigt tydliga budskapet att det är viktigt
              att den israeliska regeringen också fördjupar dialogen med den
              palestinska samlingsregeringen, eller i alla fall med vissa ministrar.
            </seg>
          </u>
          <u>
            <seg>
              Sverige är alltså inte passivt, och EU är inte passivt. Vi är
              synnerligen aktiva och försöker hitta olika sätt att komma runt
              detta och underlätta den fruktansvärda situation som råder i Gaza
              och på Västbanken. Samtidigt kan vi inte byta strategi utan att
              Hamas tar steg framåt på dessa tre punkter.
            </seg>
          </u>
          <note type="speaker">
            Anf. 25 HANS LINDE (v) replik:
          </note>
          <u>
            <seg>
              Herr talman! Jag betvivlar inte att den svenska regeringen är
              aktiv i frågan. Jag vet att Carl Bildt reser vitt och brett över
              världen, inklusive de palestinska områdena. Men detta resande
              påverkar ju inte fakta på marken. Isoleringen fortsätter ju månad
              ut och månad in, och tiden börjar rinna ut. Man börjar förlora
              den möjlighet som man fick.
            </seg>
          </u>
          <u>
            <seg>
              Precis som statsrådet har jag en bakgrund på den statsvetenskapliga
              institutionen vid Göteborgs universitet. Och en av de saker som
              jag lärde mig på Göteborgs universitet var att inte lita på andrahandskällor
              utan att alltid söka förstahandskällan. Jag tror att det på många
              sätt gäller också inom utrikespolitiken. Det är alltid bättre
              att tala direkt med parterna och att alltid ha en dialog och utnyttja
              den dialogen för utbyte och påverkan.
            </seg>
          </u>
          <u>
            <seg>
              Statsrådet lyfte fram de tre kraven. Jag tycker att det skulle
              vara positivt och bra om den palestinska myndigheten uppfyllde
              de tre kraven. På samma sätt tycker jag att det skulle vara oerhört
              positivt om Israel uppfyllde dessa tre krav. Men samtidigt som
              man ställer krav och isolerar den palestinska myndigheten ställs
              det inga liknande krav på den israeliska regeringen. Jag tycker
              att det ger en mycket märklig signal till Mellanöstern.
            </seg>
          </u>
          <u>
            <seg>
              Samtidigt som vi har en isolering av den palestinska myndigheten
              har vi ett av de mest gynnsamma handelsavtalen med Israel. När
              man lyfter fram handelsavtalen i detta sammanhang brukar regeringen
              alltid, och jag vet att även statsrådet har gjort det, lyfta fram
              behovet av dialog. Vi ska ha ett handelsavtal med Israel för att
              det ska ge oss en dialog. Och visst är det bra att vi har en dialog,
              och det skulle vara bra om vi hade en dialog med alla parter och
              inte bara med en. Men genom att vi importerar frukt från Israel
              ger det inte per automatik en dialog. Och dialog kräver inte heller
              att man importerar frukt från ett visst land, utan det skulle
              finnas goda möjligheter att ställa likvärdiga krav på den palestinska
              sidan och på den israeliska sidan. Men det gör man tyvärr inte
              i dag. Och det gör att både Sverige, EU och EU:s medlemsstater
              förlorar trovärdighet att agera i Mellanöstern.
            </seg>
          </u>
          <note type="speaker">
            Anf. 26 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Jag betvivlar inte på något sätt Hans Lindes engagemang
              i denna fråga. Jag har tidigare hört honom diskutera i denna kammare.
              Det är en oerhört viktig fråga. Men engagemang kan ta sig uttryck
              på olika sätt. Carl Bildt reser ju inte för att så att säga samla
              bonuspoäng, utan han reser dit med ett syfte. Han träffar ledamöter
              från den israeliska regeringen, och han träffar nyckelpersoner
              inom den palestinska myndigheten. Vi för dialog med olika typer
              av organisationer och representanter från det civila samhället.
              Och biståndsministern var, som sagt, nyligen där på en lång resa,
              och hon har också rapporterat om sina intryck för den övriga regeringen.
              Både hon och alla vi andra är otroligt medvetna om den mycket
              dramatiska situationen som gäller på det humanitära området.
            </seg>
          </u>
          <u>
            <seg>
              Men dialog är det enda sättet. Vi trycker på och försöker få
              parterna att närma sig varandra. Vi försöker få till stånd och
              stödja Mahmud Abbas ansträngningar att hålla ihop landet och undvika
              att motsättningarna inom de palestinska områdena eskalerar alltför
              mycket. Vi försöker stötta på olika sätt genom de bistånd som
              vi har och genom att se hur vi kan gå vidare med detta.
            </seg>
          </u>
          <u>
            <seg>
              Samtidigt kan vi inte vika från de krav som vi har ställt på
              Hamas, som faktiskt är en terrorstämplad organisation. Det finns
              naturligtvis olika krafter inom Hamas, men det är en terrorstämplad
              organisation. Den måste erkänna Israel, den måste ta avstånd från
              våld, och den måste acceptera ingångna avtal och en tvåstatslösning.
              Och vi måste kunna se framgång på dessa områden innan vi kan närma
              oss. Men dialogen fortsätter, Sverige är oerhört aktivt och EU
              är också oerhört aktivt. Vi är medvetna om att klockan tickar
              och hoppas att vi ska kunna nå framgång under våren och sommaren.
            </seg>
          </u>
          <note type="speaker">
            Anf. 27 BODIL CEBALLOS (mp) replik:
          </note>
          <u>
            <seg>
              Herr talman! Jag återkommer till de ungdomar som vi hade ett
              seminarium med en hel dag. Vi gjorde en sammanställning av de
              frågor som ungdomar tycker att EU ska syssla med, och vi lovade
              att förmedla den vidare. Vi gav den till vår EU-parlamentariker
              som faktiskt också var med men också till andra som jobbar med
              EU-frågor. Och ungdomarna från Borgarskolan i Gävle tyckte att
              miljöfrågor är det som EU ska syssla med. Det var en lång radda
              med kryss för just det, och det var väldigt få kryss för annat.
            </seg>
          </u>
          <u>
            <seg>
              Då kommer vi till det som ni talade om, nämligen att man ska
              koncentrera sig på färre och genuint gränsöverskridande frågor.
              Och statsrådet talade om miljö och klimat. I detta fall är EU
              en väldigt viktig aktör på den globala arenan. Och även Miljöpartiet
              tycker att det är helt okej med överstatliga beslut på miljöområdet
              men att de helst ska vara globala. Nu har vi EU, och vi får nöja
              oss med det så länge. Men helst skulle vi vilja att de nådde ännu
              längre. Ett sådant exempel är Reach, som borde vara på global
              nivå. Vi tycker att Reach, som träder i kraft i dag, säger statsrådet,
              är väldigt urvattnat i förhållande till det förslag som förelåg
              från början. Men det är i alla fall någonting.
            </seg>
          </u>
          <u>
            <seg>
              Men det räcker inte att EU tycker en massa saker och får in en
              massa vackra fraser i dessa dokument. Sedan ska de också genomföras
              på nationell nivå. Och energipolitiken är i huvudsak en nationell
              fråga, även om EU nu har en massa idéer om att vi ska ha en gemensam
              energipolitik som ska utvecklas si och så och att det ska vara
              si och så mycket förnybar energi, när medlemsländerna faktiskt
              inte lever upp till detta. Då undrar jag: Tänker den svenska regeringen
              vara pådrivande i arbetet att verkligen se till att länderna minskar
              sin andel fossila bränslen?
            </seg>
          </u>
          <note type="speaker">
            Anf. 28 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Det är roligt att Miljöpartiet, som egentligen vill
              att vi ska lämna EU, tycker att vi när vi nu är med där ska fatta
              mycket överstatliga beslut på miljöområdet. Det håller jag med
              om. Naturligtvis är det så. Själva poängen med att fatta överstatliga
              beslut är ju att varje land tvingas att leva upp till det som
              har bestämts och att man därigenom kan gå fram.
            </seg>
          </u>
          <u>
            <seg>
              EU har varit väldigt framgångsrikt på miljöområdet. Men jag kan
              hålla med Bodil Ceballos om att vi på många områden borde ha gått
              ännu längre. Trots allt är det en historisk framgång. Att Kyotoprotokollet
              över huvud taget finns beror på EU. EU har via olika sändebud,
              kommissioner och medlemsländer aktivt arbetat för att få med så
              många länder som möjligt på tåget men inte lyckats nå ända fram.
              Ändå är det nu många länder som är med.
            </seg>
          </u>
          <u>
            <seg>
              Vi har också tagit på oss att vara väldigt aktiva för att få
              till stånd ett nytt Kyotoprotokoll, eller vad som nu kan komma,
              som jag inledningsvis redogjorde för.
            </seg>
          </u>
          <u>
            <seg>
              På toppmötet i mars fattade vi ett antal bindande långsiktiga
              beslut om hur vi ska arbeta både när det gäller att minska utsläppen
              av växthusgaser och när det gäller övergången till förnybar energi.
            </seg>
          </u>
          <u>
            <seg>
              Men det är inte, precis som Bodil Ceballos säger, bara vackra
              ord som räknas, utan nu måste vi också leverera. Jag tror att
              det konkreta arbetet inom EU under de närmaste åren kommer att
              vara väldigt fokuserat på att just hitta det konkreta och att
              enas om detta. Det är inte enkelt. Det är i stället svårt. Men
              det måste vi göra. Det handlar om en massa olika verktyg som man
              får utvärdera för att se hur de gemensamt kan användas inom EU
              och vilka som kan användas nationellt.
            </seg>
          </u>
          <u>
            <seg>
              Andreas Carlgren har väldigt tydligt sagt att Sverige kommer
              att vara mycket pådrivande i frågan och kan till och med tänka
              sig att gå före när det gäller vissa områden. Jag är säker på
              att han kommer hit till kammaren och redovisar de olika mer konkreta
              frågorna.
            </seg>
          </u>
          <u>
            <seg>
              I dag har vi, som sagt, Reach. Det är bra att det gäller. Men
              visst hade det kunnat gå ännu längre. Det är ändå en historisk
              framgång att vi kan få kunskap om farliga kemikalier och att vi
              successivt kan byta ut dem mot mindre farliga.
            </seg>
          </u>
          <u>
            <seg>
              Jag delar helt uppfattningen att bland annat det här är vad ungdomar
              vill att EU ska göra, att det här är något som vi oerhört mycket
              måste arbeta med för att se till att de vackra målsättningarna
              också blir konkret handling.
            </seg>
          </u>
          <note type="speaker">
            Anf. 29 BODIL CEBALLOS (mp) replik:
          </note>
          <u>
            <seg>
              Herr talman! Jag sade inte att vi vill att man ska fatta många
              överstatliga beslut. Faktum är att man har tagit en del överstatliga
              beslut som inte har varit bra för vår del, medan andra överstatliga
              beslut som man tagit har varit väldigt bra. I det stora hela har
              många beslut på miljöområdet varit positiva för miljön eftersom
              andra länder därmed tvingats att höja sina ambitioner, som varit
              väldigt låga.
            </seg>
          </u>
          <u>
            <seg>
              Du svarar delvis på frågan om att gå före och säger att vår miljöminister
              säger att vi ska gå före.
            </seg>
          </u>
          <u>
            <seg>
              Jag återkommer till frågan om gasledningen. Om vi ska gå före
              när det gäller att fasa ut de fossila bränslena för att få in
              de förnybara är alla dessa gasledningar inte den bästa vägen att
              gå. Där har regeringen nu en väldigt stor möjlighet. Vi har ju
              inte börjat bygga de här gasledningarna ännu, utan vi hänvisar
              till förstudier om alternativa dragningar etcetera.
            </seg>
          </u>
          <u>
            <seg>
              Men de miljökonsekvensbedömningar som ska göras kan inte baseras
              på en förstudie, utan det måste göras riktiga bedömningar med
              alternativa lokaliseringar och så vidare eftersom gasen är ett
              alternativ under en kort tid inte för 50 år framöver för att minska
              våra koldioxidutsläpp. Jag tror att det är viktigt att ni har
              med er det i diskussionerna.
            </seg>
          </u>
          <u>
            <seg>
              Att bygga oss fast i en ledning där gas behöver transporteras
              i ungefär 50 år framöver gör det mycket lättare. Det kommer inte
              att vara så att man, om vi har den här ledningen, i stället hittar
              något annat energislag, utan då kommer gasen att användas. Vi
              måste alltså hitta ett sätt att stoppa gasledningen, särskilt
              på sjöbotten. En landbaserad dragning kan plockas bort lite snabbare.
              Det kostar inte lika mycket att bygga en sådan, och den behöver
              vi inte ha lika länge.
            </seg>
          </u>
          <u>
            <seg>
              Hur tänker regeringen agera i frågan om gasledningen? Det vill
              jag veta.
            </seg>
          </u>
          <note type="speaker">
            Anf. 30 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Sverige har inga planer på att vi ska ansluta oss
              till en gasledning i Östersjön, utan gasledningen byggs av Nord
              Stream, ett ryskt och tyskt konsortium. Tyskland har fattat det
              beslutet för att diversifiera sitt energibehov. Gas är förvisso
              ett fossilt ämne men betydligt bättre än den brunkol som man är
              alltför beroende av i Tyskland. Gasen är alltså i alla fall mer
              miljövänlig även om den är ett fossilt bränsle. Man har lämnat
              in en ansökan om att få undersöka förutsättningarna för detta,
              något som beviljades av den förra regeringen när det gäller det
              här företaget. Den frågan fick vi så att säga ärva.
            </seg>
          </u>
          <u>
            <seg>
              Det finns väldigt klara internationella regler om detta. Det
              är tillåtet att lägga gasledningar på botten; så är det. Det finns
              redan en massa gasledningar i världen, och antagligen kommer det
              att bli fler.
            </seg>
          </u>
          <u>
            <seg>
              Vad vi har att pröva, eftersom gasledningen kommer att gå genom
              svensk ekonomisk zon inte på svenskt territorium är ett antal
              miljökonventioner som är tillämpbara såsom Esbokonventionen, kontinentalsockelkonventionen
              och så vidare. Det är det vi prövar. Det gör också andra länder
              runt Östersjön som är berörda.
            </seg>
          </u>
          <u>
            <seg>
              Från svensk sida har naturskyddsmyndigheten samlat in de olika
              bedömningarna som just nu sammanställs och som ska redovisas för
              regeringen så att vi kan titta på dem. Utifrån det får man se
              vilka kraven är när det gäller ytterligare konsekvenser och när
              det gäller miljöanalyser som ska göras. I det sammanhanget återkommer
              vi säkert ganska snart till det.
            </seg>
          </u>
          <u>
            <seg>
              Det finns dock inga möjligheter att bara på politisk grund eller
              därför att vi inte gillar det stoppa en sådan här gasledning.
              Man har rätt att lägga gasledningar på Östersjöns botten under
              förutsättning att ett antal villkor uppfylls. Det är just de villkoren
              som vi nu granskar.
            </seg>
          </u>
          <u>
            <seg>
              En formell ansökan om detta har inte inkommit till regeringen
              så vi har inget ärende på bordet ännu, utan det gäller just förarbetet
              som också görs i samtliga andra länder runt Östersjön som är berörda.
            </seg>
          </u>
          <note type="speaker">
            Anf. 31 MAX ANDERSSON (mp):
          </note>
          <u>
            <seg>
              Herr talman! I dag är det på dagen två år sedan det holländska
              folket röstade nej till EU-konstitutionen. Jag är förvånad över
              att ingen så här långt här i dag har hyllat det holländska folket
              för detta.
            </seg>
          </u>
          <u>
            <seg>
              Holländarna förtjänar gratulationer och ett stort tack för en
              stor och väldigt viktig insats för EU-ländernas demokrati. De
              har gett oss två års andningspaus, en andnings- och tankepaus
              som tyvärr inte har utnyttjats som den kunde ha utnyttjats. Ändå
              har det varit en stor framgång både för den EU-kritiska rörelsen
              och för Europas demokratier.
            </seg>
          </u>
          <u>
            <seg>
              Jag har inte haft möjlighet att ta repliker här så är det när
              man står sist på talarlistan men jag skulle vilja recensera dagens
              debatt lite grann. Jag tycker att det har varit en bra och intressant
              debatt. Men den har väl inte så våldsamt mycket handlat om regeringens
              skrivelse om verksamheten i Europeiska unionen under det föregående
              verksamhetsåret som den skulle ha kunnat göra.
            </seg>
          </u>
          <u>
            <seg>
              I stället har det till stora delar blivit en repris på den gamla
              favoriten ja eller nej till EU. Jag har tappat räkningen på hur
              många gånger jag på sistone hört svenska EU-hängare säga att det
              måste bli ett slut på debatten om ja och nej.
            </seg>
          </u>
          <u>
            <seg>
              Att döma av de inlägg som jag fått höra från de EU-anhängare
              som just nu befinner sig här i kammaren delar i varje fall inte
              de den åsikten, för de bedriver sin gamla fina ja-propaganda om
              att vi nu måste älska EU och missionera för EU. Det gör man lika
              intensivt som om vi hade haft folkomröstning, vilket jag i och
              för sig tycker är trevligt.
            </seg>
          </u>
          <u>
            <seg>
              Miljöpartiet förespråkar naturligtvis ett utträde ur EU. Vi har
              alternativ på olika områden, men jag känner att det inte är det
              som vi ska ha debatten i dag till.
            </seg>
          </u>
          <u>
            <seg>
              I den här debatten hade jag tänkt tala en hel del om EU-konstitutionen.
              Men den 19 juni ska vi ju här i kammaren ha en stor debatt om
              EU-konstitutionen. Förhoppningsvis har vi då på våra bord ett
              förslag som vi säkert fått flera timmar på oss att läsa innan
              vi tar den debatten. Därför tänkte jag vänta med att debattera
              sakinnehållet i den nya EU-konstitutionen eller, som jag brukar
              säga, EU-konstitutionens nya kläder. Jag tänker alltså vänta med
              den debatten till den 19 juni och i stället säga några ord om
              processen.
            </seg>
          </u>
          <u>
            <seg>
              Vi har haft två år två år och tre dagar om man räknar från Frankrikes
              folkomröstning på oss att debattera hur vi ska göra i stället
              med frågan om EU:s fördrag. Det som kommer nu är i substansen
              exakt detsamma som det som en gång har blivit nedslaget i två
              olika folkomröstningar. Det är dåligt utnyttjande av tiden. Det
              är i alla fall det som man får höra förhoppningsvis kommer att
              komma innan riksdagen ska debattera den 19 juni.
            </seg>
          </u>
          <u>
            <seg>
              Vi i Miljöpartiet har tyckt att man borde ha haft en seriös debatt
              kring de här frågorna. Man borde ha öppnat upp processen igen
              och låtit alla nuvarande medlemsländer vara med fullt ut i processen
              och diskussionerna om hur fördraget ska se ut. Man borde ha haft
              ett nytt konvent och debatterat förutsättningslöst i stället för
              att debattera frågan om hur vi ska göra så små ändringar på det
              formella planet som vi kan komma undan med. För det är den diskussionen
              som, vad jag förstår, har förts mellan EU:s regeringar.
            </seg>
          </u>
          <u>
            <seg>
              Jag kan också konstatera att regeringen tyvärr inte lever upp
              till sin vackra målsättning om ett smalare men vassare EU. Man
              har inte gjort någonting i förhandlingen om konstitutionen för
              att få till stånd ett smalare men vassare EU.
            </seg>
          </u>
          <u>
            <seg>
              Kenneth G Forslund var orolig tidigare i dag och talade om en
              ohelig allians mellan alliansen, Vänsterpartiet och Miljöpartiet.
              Jag kan lugna Kenneth G Forslund genom att säga att det inte verkar
              som att regeringen menar allvar med sitt tal om att begränsa EU:s
              makt. Om de hade menat allvar med det tror jag att de hade försökt
              göra någonting. Det har de tyvärr inte gjort.
            </seg>
          </u>
          <u>
            <seg>
              Om det är så att det är en ohelig allians om vi är överens med
              alliansen på någon enstaka punkt, hur ohelig är då inte Socialdemokraternas
              allians med alliansen i EU-frågan, Kenneth G Forslund? I praktiken
              driver ni ju samma politik.
            </seg>
          </u>
          <u>
            <seg>
              Jag vill återgå till det här med kärnan. Det sägs att Sverige
              ska tillhöra EU:s kärna. Jag har aldrig riktigt begripit exakt
              vad det är som menas med den metaforen från regeringens sida.
            </seg>
          </u>
          <u>
            <seg>
              I en clementin är en kärna något som är lite problematiskt och
              i vägen och som man spottar ut. Jag tror inte att det är det som
              regeringen menar med att de ska vara EU:s kärna. Men vad är det
              de menar? Det har aldrig ordentligt förklarats.
            </seg>
          </u>
          <u>
            <seg>
              Att tillhöra EU:s kärna om man nu vill det, det tycker jag inte
              att vi ska innebär, som jag tolkar det, att man av andra EU-länder
              uppfattas tillhöra EU:s kärna, det vill säga att man går i bräschen
              för att skapa ett Europas förenta stater, även om man kanske inte
              vill kalla det just så. Det handlar om att verka för att vi ska
              vara med i EMU, att vi ska vara med i det gemensamma europeiska
              försvar som växer fram och att vi ska driva på för att flytta
              mer makt till EU.
            </seg>
          </u>
          <u>
            <seg>
              Om man gör det är man definitivt en del av EU:s kärna. Och det
              tycker jag definitivt att Sverige inte ska vara. Så länge vi är
              kvar i EU ska vi vara aktiva och påverka, vilket vi gjort på ett
              väldigt bra sätt de senaste åren, visar statsvetenskapliga undersökningar.
              Men för oss i Miljöpartiet är det viktigare vilken politik Sverige
              driver och att den stämmer överens med vad svenska folket tycker.
              Det är enormt mycket viktigare än att bli betraktade som EU:s
              kärna.
            </seg>
          </u>
          <u>
            <seg>
              Jag vill mycket kort säga en sak om fiskepolitiken. Bodil Ceballos
              har redan talat om denna. Vi ser ett problem inom EU: skillnaden
              mellan de vackra orden å ena sidan och den sjaskiga verkligheten
              å den andra. Läs betänkandet! Där står det saker som att syftet
              med avtalen i EU:s fiskepolitik är att EU:s fiskeflotta ska få
              tillträde till överskottsbestånd av fisk i tredjeländers vatten
              och främja ett ansvarsfullt och hållbart fiske i dessa vatten.
              Det är de vackra orden. Men verkligheten stämmer inte alls överens
              med dem.
            </seg>
          </u>
          <note type="speaker">
            Anf. 32 KENNETH G FORSLUND (s) replik:
          </note>
          <u>
            <seg>
              Herr talman! Max Andersson beskriver det här som en janej-debatt.
              Riktigt så har väl inte jag upplevt den här morgonen och förmiddagen,
              men låt vara.
            </seg>
          </u>
          <u>
            <seg>
              Max! Man måste inte älska EU. Det är inte det som det går ut
              på. Det handlar om att vi behöver ta ansvar för innehållet. Vad
              ska EU göra? Hur ska det ske och med vilka?
            </seg>
          </u>
          <u>
            <seg>
              Du framhöll att ni som miljöpartister vill att Sverige ska träda
              ut ur EU. Sedan skyndade du dig att säga att det inte är det den
              här debatten ska handla om. Det du sade var kort sagt att du inte
              heller i den här debatten vill försöka berätta om hur Miljöpartiets
              alternativ till EU-samarbete ser ut. Det vill ni väldigt sällan,
              för att inte säga aldrig. Jag har aldrig lyckats få någon att
              riktigt beskriva hur det där miljöpartistiska alternativet till
              EU-samarbete ser ut.
            </seg>
          </u>
          <u>
            <seg>
              Jag tycker att det är en relevant fråga i en sådan här debatt.
              Men om nu inte Max Andersson tycker att det är det debatten ska
              handla om är jag beredd att öppna min kalender: så när som på
              mina barns födelsedagar är jag beredd att komma vilken dag som
              helst när den debatten hålls och miljöpartister är med och vill
              svara. Svara då också gärna på frågan hur vi i Europa ska samarbeta
              för att lösa problem och utmaningar när det gäller att skapa jobb
              i en globaliserad värld, att rädda miljön och att skapa ett socialt
              Europa. Ta gärna med det på dagordningen till debattinbjudan,
              Max Andersson!
            </seg>
          </u>
          <u>
            <seg>
              Underskatta inte den borgerliga regeringen och deras iver att
              förändra EU-samarbetet. Det här med EU är trögrörlig materia på
              gott och ont. Det går inte lika fort att förändra kursen i EU
              som att försämra a-kassan, införa hushållsnära tjänster och ta
              bort förmögenhetsskatten.
            </seg>
          </u>
          <note type="speaker">
            Anf. 33 MAX ANDERSSON (mp) replik:
          </note>
          <u>
            <seg>
              Herr talman! Nu har jag bara två minuter, vilket är en ganska
              kort tid för att förklara alternativet till EU på olika håll och
              kanter. Jag tror att jag ska nöja mig med att säga att det låter
              som en väldigt intressant inbjudan till att diskutera frågan.
              Under min tid som aktiv EU-motståndare har jag alltid upplevt
              att det varit ett stort problem att EU-anhängare inte vill ta
              debatter. Man kan få dem till att säga ja, men de har en tendens
              att backa ur i sista stund, ungefär som borgerliga ministrar brukar
              backa ur från alla olika debatter som de anmäler sig till.
            </seg>
          </u>
          <u>
            <seg>
              Jag har inga barn vars födelsedagar jag inte vill ha någon debatt
              på, men julafton och midsommarafton vill jag inte ha debatt på,
              om det är okej. Samma sak gäller nyårsafton. Men du är varmt välkommen
              till Göteborg! Jag åker också gärna till någon annan plats som
              du finner lämplig, så att vi kan ta den debatten. Det är jättebra.
            </seg>
          </u>
          <u>
            <seg>
              Om du vill läsa på lite om vad jag tycker kan jag rekommendera
              min blogg, maxandersson.blogspot.com, där jag har skrivit en hel
              del av de här sakerna. Nu fick jag in lite reklam också.
            </seg>
          </u>
          <u>
            <seg>
              Kenneth G Forslund säger att det här inte har varit en debatt
              mellan ja och nej och att man inte måste älska EU. Var du så upptagen
              med att föra anteckningar under Alf Svenssons och Walburga Habsburg
              Douglas inlägg att du inte hörde dem? Jag tycker att det är en
              ganska rättvisande beskrivning av det här.
            </seg>
          </u>
          <note type="speaker">
            Anf. 34 KENNETH G FORSLUND (s) replik:
          </note>
          <u>
            <seg>
              Herr talman! Max Andersson och jag må ha olika recensioner av
              vad dagens debatt har handlat om hittills.
            </seg>
          </u>
          <u>
            <seg>
              Med enkel matematik konstaterar jag sammanfattningsvis att vi
              har 360 dagar på ett år tillgängliga för den här debatten. Jag
              ser fram emot att hålla den, gärna i Göteborg det är en utmärkt
              plats.
            </seg>
          </u>
          <u>
            <seg>
              Men vad är egentligen Miljöpartiets alternativ? Kan vi få någon
              liten kort skymt av vad vi ska ha i stället? Det kan ju inte vara
              så att ändamålet enbart är att Sverige ska gå ur EU. Poängen måste
              ju vara att ni vill ersätta det med någonting annat. Jag är också
              kritisk till EU och mycket av det som sker där, på samma sätt
              som jag är kritisk till hur saker och ting sker i FN och en del
              saker som FN gör. Jag vill inte att Sverige ska gå ur FN för det,
              lika lite som jag vill att Sverige ska gå ur EU. Jag vill att
              vi ska förändra och förbättra båda organisationerna. Jag antar
              att även miljöpartister har en kritik mot FN, men jag har aldrig
              hört er säga att Sverige ska gå ur FN.
            </seg>
          </u>
          <u>
            <seg>
              Men låt oss nu begränsa oss till frågan: Vad är alternativet
              till ett svenskt EU-medlemskap för Miljöpartiet? Hur löser vi
              frågorna om jobben, miljön och det sociala Europa?
            </seg>
          </u>
          <u>
            <seg>
              Du sade tidigare att socialdemokratin är i en ohelig allians
              med alliansen och att vi har samma EU-politik. Det har vi inte,
              och jag tror att det kommer att bli mer och mer tydligt under
              mandatperioden att vi inte har det. Det som förenar oss är medlet,
              tron på att EU faktiskt är ett bra verktyg att använda för att
              genomföra politik, men vi är oeniga om innehållet och vad vi ska
              använda verktyget till. Där finns det stora skillnader, menar
              jag, mellan socialdemokratin och alliansen. De kommer att synas
              mer och mer under mandatperioden. Det är jag övertygad om.
            </seg>
          </u>
          <note type="speaker">
            Anf. 35 MAX ANDERSSON (mp) replik:
          </note>
          <u>
            <seg>
              Herr talman! Det räcker inte med att tro att EU är ett bra verktyg.
              Man måste också försöka utvärdera om det verkligen är ett bra
              verktyg. Ett verktyg är bara ett verktyg. Det finns också en hand
              som håller i det.
            </seg>
          </u>
          <u>
            <seg>
              Jag tror inte att det är en bra idé att försöka skapa ett socialt
              Europa av socialdemokratisk modell tillsammans med Sarkozy och
              Merkel. Jag tror att det kan bli väldigt svårt. Jag vill bolla
              tillbaka den frågan till Kenneth G Forslund. Hur tror han att
              det ska vara möjligt att skapa ett socialdemokratiskt, socialt
              Europa tillsammans med regeringar som är borgerligt dominerade?
            </seg>
          </u>
          <u>
            <seg>
              När det gäller Miljöpartiets alternativ till EU vill jag säga
              något grundläggande och mycket kort. På 1 minut och 14 sekunder
              blir det naturligtvis ganska översiktligt. Vi måste kunna handla
              med våra grannländer. Vi måste kunna samarbeta med våra grannländer
              på samma sätt som Norge, Island och Schweiz redan gör utan att
              vara med i EES-avtalet. Det fungerar alldeles utmärkt.
            </seg>
          </u>
          <u>
            <seg>
              När det sedan gäller demokratin vill jag säga att om vi inte
              är med i EU har vi möjlighet att bestämma saker och ting själva.
              Vi har en mycket större möjlighet än vad vi har om vi har 1,9
              procent av rösterna i EU:s ministerråd, vilket vi får med EU-konstitutionen.
              Vi får mindre inflytande över Portugal och Bulgarien, men vi får
              mer inflytande över Sverige. Det är en del av Miljöpartiets politik.
            </seg>
          </u>
          <u>
            <seg>
              De globala miljöproblemen måste lösas i globala forum. Det finns
              en del saker som kan lösas på EU-nivå, och det är positivt. Det
              finns också tillfällen när EU hindrar oss från att gå före med
              lösningar på EU-nivå, och det är negativt. Det är lite mer komplicerat
              än vad vi har tid att gå vidare med just nu, men det här var i
              alla fall en ansats till att förklara Miljöpartiets politik.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Sveriges politik för global utveckling och biståndsfrågor
          </note>
          <note>
            Föredrogs
          </note>
          <note type="speaker">
            Anf. 36 HANS LINDE (v):
          </note>
          <u>
            <seg>
              Herr talman! Vi har i dag att debattera ett betänkande som behandlar
              skrivelsen Sveriges politik för global utveckling . Men det här
              är inte bara en recenserande och bakåtblickande debatt. Betänkandet
              behandlar även en rad motioner med förslag på hur det svenska
              utvecklingssamarbetet ska kunna utvecklas. Det är en rimlig ordning
              att vi använder detta tillfälle att utifrån tidigare förda politik
              kunna föreslå förändringar och reformer. Jag kommer i mitt anförande
              att fokusera på två områden där svensk utvecklingspolitik är i
              behov av reformer. Jag vill därför inledningsvis yrka bifall till
              reservationerna 1 och 3.
            </seg>
          </u>
          <u>
            <seg>
              Svenskt utvecklingssamarbete utgår i dag från två perspektiv
              som ska genomsyra allt arbete på området, ett rättighetsperspektiv
              och de fattigas perspektiv på utvecklingen.
            </seg>
          </u>
          <u>
            <seg>
              Men fattigdomen är aldrig könlös. Orättvisor, förtryck och kränkningar
              av de mänskliga rättigheterna tar sig olika uttryck och sker i
              olika omfattning beroende på om man är man eller kvinna. 21 länder
              kommer troligtvis inte att till 2015 uppfylla millenniemålet om
              att flickor och pojkar ska ha samma möjligheter att gå i skolan.
              Minst 120 miljoner kvinnor i världen saknar möjlighet att använda
              preventivmedel eller annan familjeplanering. De saknar helt enkelt
              rätten att bestämma över sina egna kroppar. 99 procent av världens
              samlade förmögenheter ägs av män, och 90 procent av inkomsterna
              tillfaller män.
            </seg>
          </u>
          <u>
            <seg>
              Dessa problem är inga särfrågor. De utgör konkreta hinder för
              utveckling och demokratisering. De 400 flickor och kvinnor som
              dör varje dag på grund av osäkra aborter hade behövts i utvecklingen
              av sina länder. Och hur ska ett land demokratiseras om stora grupper
              av kvinnor och flickor aldrig får rätten att lära sig läsa och
              skriva?
            </seg>
          </u>
          <u>
            <seg>
              Att avskaffa könsdiskrimineringen är ett arbete inom de mänskliga
              rättigheterna. Flera studier visar att ökad jämställdhet medför
              stigande produktivitet och ökad välfärd. Kvinnors och mäns lika
              tillgång till utbildning och samma möjligheter till arbete är
              grunden för en hållbar ekonomisk tillväxt och utveckling.
            </seg>
          </u>
          <u>
            <seg>
              I dag står jämställdhet som ett av åtta huvuddrag, underordnade
              de två perspektiven inom svensk utvecklingspolitik. Vänsterpartiet
              ser att det finns en stor risk med detta, nämligen att frågor
              om kvinnors rättigheter och möjligheter blir en särfråga, en underordnad
              fråga. För att jämställdhetsfrågor ska garanteras det utrymme
              som är nödvändigt om vårt utvecklingssamarbete ska vara framgångsrikt
              behöver de tydligare lyftas fram. Ett könsmaktsperspektiv behöver
              genomsyra allt utvecklingssamarbete, och därför föreslår Vänsterpartiet
              att det ska finnas ett könsperspektiv i samtliga strategier och
              förslag som läggs fram i kampen mot världsfattigdomen.
            </seg>
          </u>
          <u>
            <seg>
              Herr talman! De åtta millenniemålen som världen enats om är den
              kanske viktigaste målsättningen i världen i dag. Skulle millenniemålen
              uppfyllas skulle det innebära att miljoner människors vardag i
              grunden skulle förändras. Miljoner människor skulle få möjlighet
              att leva värdiga liv och ta avgörande steg mot minskade klyftor
              och utveckling i världen.
            </seg>
          </u>
          <u>
            <seg>
              Tyvärr är risken överhängande att millenniemålen inte kommer
              att uppnås. I ett flertal länder i Afrika kommer man inte att
              uppnå något av de åtta millenniemålen. Enligt FN skulle det kosta
              900 miljarder att uppfylla millenniemålen. Då krävs det kraftiga
              resursöverföringar från den rika delen av världen till länderna
              i syd. Biståndet skulle behöva öka kraftigt från Europa och Nordamerika.
              Därför är det så beklagligt att regeringen under sina månader
              vid makten lyckats urholka det svenska biståndet med 2,2 miljarder
              kronor i en tid när behoven är så gigantiska.
            </seg>
          </u>
          <u>
            <seg>
              Men det kommer inte att räcka med ett ökat bistånd för att minska
              fattigdomen i världen. Ökat bistånd behöver kombineras med och
              jag betonar kombineras med, inte konkurrera med kraftiga skuldavskrivningar
              och rättvisa handelsregler. Det sätt som EU nu försöker forcera
              igenom EPA-förhandlingarna med länderna i Afrika, Västindien och
              Stilla havet, även kallade AVS-länderna, utan att lyssna till
              deras kritik i tillräckligt stor utsträckning inger oro.
            </seg>
          </u>
          <u>
            <seg>
              I betänkandet beskrivs skuldsättningen i syd som ett mindre problem.
              Jag tror att många länder har svårt att ställa sig bakom den beskrivningen.
              I dag uppgår de fattiga ländernas samlade skuld till 500 miljarder
              amerikanska dollar. Det är mångdubbelt den summa samlat bistånd
              som vi i dag ger.
            </seg>
          </u>
          <u>
            <seg>
              Som på så många andra områden när det gäller bistånds- och utrikespolitik
              har vänsterregeringen i Norge agerat som ett föredöme. Den norske
              biståndsministern Erik Solheim beslutade förra året att erkänna
              att Norge har ett medansvar för delar av de fordringar man har
              på länder i syd. Följaktligen ansåg man att Norge saknade rätt
              att kräva in dessa fordringar, att skulderna var illegitima. Därför
              beslutade den norska regeringen att ovillkorat skriva av skulder
              på sammanlagt 520 miljoner norska kronor utan att det belastade
              biståndsbudgeten.
            </seg>
          </u>
          <u>
            <seg>
              Den norska regeringen arbetar i dag inom FN för att en skuldtribunal
              ska tillsättas för att just avgöra vilka skulder som kan anses
              vara illegitima och därför ovillkorligen borde avskrivas. En förutsättning
              för att Norge ska få gehör för sina krav är att fler länder stöder
              deras förslag.
            </seg>
          </u>
          <u>
            <seg>
              Herr talman! Behoven av en oberoende skuldtribunal är stora.
              I dag utmärks de skuldavskrivningar som genomförs av ett stort
              mått av godtycke, och de är ofta förenade med ett antal villkor
              som riskerar att hota just fattigdomsbekämpning.
            </seg>
          </u>
          <u>
            <seg>
              Efter den amerikanska invasionen fick Irak en skuldavskrivning
              på 80 procent genom Parisklubben. Man ansåg att det var orimligt
              att det irakiska folket skulle betala Saddam Husseins skulder.
              Samtidigt såg vi hur den nya sydafrikanska demokratiska regeringen
              under Nelson Mandela var tvungen att betala den gamla apartheidregimens
              skulder. Fortfarande är kostnaderna för amorteringar och räntor
              den näst största utgiftsposten i den sydafrikanska budgeten och
              utgör därigenom ett konkret hinder för utveckling och fattigdomsbekämpning.
            </seg>
          </u>
          <u>
            <seg>
              Under 70- och 80-talen skedde en omfattande långivning från länder
              i Västeuropa och Nordamerika, inklusive Sverige, bilateralt och
              multilateralt. Det var en långivning som skedde utan att vi som
              långivare tog vårt ansvar. Lånen gavs på lösa grunder, inte sällan
              till genomkorrumperade regimer och till projekt som inte hade
              någonting med utveckling att göra.
            </seg>
          </u>
          <u>
            <seg>
              När många stater i syd i dag tar stapplande steg mot demokrati
              och utveckling gör de det tyngda av skulder som befolkningen eller
              de nuvarande ledarna inte beslutat om. Liberia och Demokratiska
              republiken Kongo är två tydliga exempel på stater där gårdagens
              skulder lägger orimliga bördor på dagens ledare och befolkning.
            </seg>
          </u>
          <u>
            <seg>
              Herr talman! De frågor vi har debatterat i dag är avgörande för
              miljoner människor. Men samtidigt som vi står här i kammaren och
              debatterar detta förbereder regeringen en av de största omläggningarna
              av svenskt utvecklingssamarbete i modern tid. Det är ett arbete
              som en lång rad frivilligorganisationer starkt kritiserat för
              dess slutenhet och bristande transparens.
            </seg>
          </u>
          <u>
            <seg>
              Dagens debatt skulle ha kunnat vara ett lysande tillfälle att
              ge svar på några av alla de frågor som finns om det pågående arbetet
              med land- och sektorskoncentrationen och om det svenska biståndets
              framtid. Det är därför att beklaga att varken biståndsministern
              eller två av majoritetens fyra partier står på talarlistan här
              i dag. Av de riksdagsledamöter som sitter i Sidas styrelse var
              åtminstone när debatten inleddes bara en på plats. Det är ingen
              positiv signal om hur det fortsatta arbetet med svensk biståndspolitik
              ska fortskrida.
            </seg>
          </u>
          <note type="speaker">
            Anf. 37 BODIL CEBALLOS (mp):
          </note>
          <u>
            <seg>
              Herr talman! Sveriges politik för en global utveckling syftar
              till en rättvis och hållbar sådan. Den gäller för samtliga politikområden
              och ska bygga på insikten att nationella beslut kan ha konsekvenser
              för andra länders möjligheter till utveckling. Det innebär att
              skatteutskottet, socialförsäkringsutskottet, utbildningsutskottet,
              socialutskottet, försvarsutskottet, kulturutskottet etcetera ska
              låta den så kallade PGU:n, alltså politiken för global utveckling,
              genomsyra alla verksamheter.
            </seg>
          </u>
          <u>
            <seg>
              Dock är det nog i själva verket inte så många som faktiskt gör
              det i sin dagliga verksamhet. När man frågar får man undvikande
              svar. Omfattas förresten de statliga bolagen av detta? Den frågan
              skulle jag vilja ställa till biståndsministern, men hon är ju
              tyvärr inte här. De statliga bolagen borde ju också omfattas av
              detta, som jag ser det. Kan någon ge ett klart besked om detta?
            </seg>
          </u>
          <u>
            <seg>
              Vår svenska politik ska också skapa förutsättningar för fattiga
              människor att förbättra sina levnadsvillkor. Hur ser det då ut?
              Bidrar vår politik till det? Kommer vår framtida politik att bidra
              till det? Jag tror att vi har väldigt skilda uppfattningar om
              detta.
            </seg>
          </u>
          <u>
            <seg>
              Den nya biståndspolitiken som vi ryktesvägen börjar skönja utformningen
              av i nuläget skiljer sig väldigt från den tidigare. Vi pratar
              om landkoncentration, färre områden, mer resurser via näringslivet
              och exportkrediter, eventuellt militära insatser bekostade av
              biståndsmedel, skuldavskrivningar, flyktingmottagande etcetera.
            </seg>
          </u>
          <u>
            <seg>
              Även om ekonomin blivit bättre i Sverige och biståndet därmed
              ökat blir de utbetalade beloppen lägre än de man tidigare räknat
              med. Vem är det då som blir utan? Vad ska Sida skära ned på när
              det blir mindre pengar att fördela?
            </seg>
          </u>
          <u>
            <seg>
              Politiken för global utveckling har ju inte bara med biståndsbudgeten
              att göra, som jag sade tidigare. Den ska som sagt genomsyra all
              verksamhet. Genomsyrade den veckans debatter här i kammaren? Genomsyrar
              den vårt beslut att sända fler soldater till Afghanistan? Leder
              det till en rättvis och hållbar utveckling när vi lägger dubbelt
              så mycket pengar på militära insatser som på bistånd i Afghanistan?
              Borde det åtminstone inte vara lika mycket?
            </seg>
          </u>
          <u>
            <seg>
              Ett mycket aktuellt ämne just nu som Hans nämnde lite i förbigående
              vi har gjort upp lite grann om vem som pratar om vad i dag är
              de ekonomiska partnerskapsavtalen med AVS-länderna. Dem har vi
              inte diskuterat särskilt mycket här i riksdagen, såvitt jag vet.
              Det var också det besked jag var tvungen att ge den man som kom
              hit från Sydafrika för några månader sedan för att diskutera EPA
              och dess avigsidor för de afrikanska länderna. Han var här på
              inbjudan av Diakonia, tror jag, och Kristdemokraterna ordnade
              ett seminarium här i parlamentet.
            </seg>
          </u>
          <u>
            <seg>
              I Afrika är EPA en väldigt viktig fråga. För denna man var det
              väldigt svårt att förstå att vi här inte ger frågan samma dignitet
              och att vi inte hade diskuterat EPA här i kammaren. Varför gör
              vi inte det? Varför ger vi inte EPA samma dignitet som man gör
              i Afrika?
            </seg>
          </u>
          <u>
            <seg>
              Om vi ska låta politiken för global utveckling genomsyra all
              verksamhet måste det ju också gälla regeringens agerande i EU.
              Bidrar då EPA verkligen till en hållbar utveckling och fattigdomsbekämpning?
              Ställer sig regeringen den frågan i EU-kretsen?
            </seg>
          </u>
          <u>
            <seg>
              På senare tid har vi faktiskt haft frågan på utrikesutskottets
              och EU-nämndens bord, mestadels på grund av att vi själva har
              efterfrågat det. Det var på grund av att frågan skulle upp på
              ett ministerrådsmöte som biståndsministern skulle till som frågan
              kom upp.
            </seg>
          </u>
          <u>
            <seg>
              Den information som vi då fick var att avtalen är utformade för
              att gynna de afrikanska länderna, att de är asymmetriska till
              förmån för Afrika, att de är WTO-kompatibla och att AVS-länderna
              är nöjda med avtalens utformning. Min bild är dock en helt annan.
              Det skulle nämligen förvåna mig oerhört mycket om det förhåller
              sig så att EU skriver ett avtal med Afrika där man inte själv
              har mest att vinna, och att det även om det inte skulle vara så
              illa som jag tror är mycket osäkert om Afrikas länder verkligen
              litar på att Europa inte vill lura dem igen som så många gånger
              förr i historien.
            </seg>
          </u>
          <u>
            <seg>
              Även om Sverige inte varit direkt inblandat i Afrika historiskt
              sett har Europa onekligen inte det allra bästa ryktet. Har det
              kommit så mycket gott från Europa till Afrika under de sekler
              som har gått? Är det inte så att vi, det vill säga européerna,
              skott oss på Afrikas bekostnad i stället? Kan Afrika lita på Europa?
              Jag tror inte att Afrika gör det.
            </seg>
          </u>
          <u>
            <seg>
              Den 2425 maj möttes EU:s och AVS-ländernas ministrar i Bryssel
              för att diskutera de ekonomiska partnerskapsavtalen. Avtalen skulle
              kunna bli ett viktigt instrument för att bekämpa fattigdom i dessa
              länder, men frågan är om de i stället kommer att låsa fast Afrika
              i fattigdom. Det är många som befarar det, och det var också den
              bild som jag fick i onsdags när vi hade de afrikanska ambassadörerna
              på besök i utrikesutskottet. Kritiken mot EPA var kraftig och
              bekräftade det som vi också kunde läsa i en debattartikel i Dagen
              den 27 april. Där stod det: Sverige bör använda sitt inflytande
              inom EU för att få EU-kommissionen att sluta missbruka sin maktposition
              i förhandlingarna om handelsavtal. Det är djupt omoraliskt och
              oacceptabelt att förhandlarna använder löften om bistånd och hot
              om uteblivet marknadstillträde som påtryckningsmedel för att få
              de afrikanska länderna att gå med på avtalen. EU måste i stället
              lyssna och säkerställa att de regionala handelsavtalen verkligen
              gynnar en rättvis och hållbar utveckling.
            </seg>
          </u>
          <u>
            <seg>
              Dessa hot fick vi återigen höra talas om när vi hade ambassadörerna
              här på besök. Det är ur det perspektivet svårt att förstå hur
              biståndsministern kunde säga att AVS-länderna är nöjda, eventuellt
              bortsett från några afrikanska länder. I mina öron lät kritiken
              väldigt samstämmig. Ingen av ambassadörerna sade i alla fall emot.
            </seg>
          </u>
          <u>
            <seg>
              Den kritik som framförs är följande: Kommissionen anklagas bland
              annat för att använda bistånd som en bricka i förhandlingsspelet
              på ett otillbörligt sätt. Kommissionen har avfärdat utvecklingsvänliga
              förslag från AVS-ländernas demokratiska institutioner och erkänner
              inte AVS-ländernas rätt att själva välja utvecklingsmodell. EU
              vill inte ha några klara referenser till utvecklingseffekter.
            </seg>
          </u>
          <u>
            <seg>
              FN:s ekonomiska kommission för Afrika har i en omfattande studie
              underkänt de utvecklingspolitiska effekterna av EPA i EU:s form.
              Vår kommission har insisterat på att inkludera de kontroversiella
              så kallade Singaporefrågorna som bland annat handlar om investerares
              rättigheter, trots att AVS-länderna vid upprepade tillfällen har
              sagt att man inte vill förhandla om dessa. Över hundra länder
              motsatte sig detta i WTO-sammanhang. Det låter inte som eventuellt
              några afrikanska länder i mina öron.
            </seg>
          </u>
          <u>
            <seg>
              På vems sida står då Sverige? Står vi på de fattigas sida, på
              den sidan som faktiskt vill bekämpa fattigdomen, eller står vi
              på EU:s sida i den här frågan?
            </seg>
          </u>
          <u>
            <seg>
              Beträffande EU:s handelspolitiska skyddsåtgärder skriver Stockholms
              handelskammare: Med ena handen ger EU bistånd för att hjälpa fattiga
              länder att utveckla sin handel samtidigt som konkurrensen från
              dessa länder stävs med hjälp av subventioner, tullar och andra
              handelshinder. Vad säger regeringen om det här?
            </seg>
          </u>
          <note>
            Jag yrkar bifall till reservation 6 under punkt 4.
          </note>
          <note type="speaker">
            Anf. 38 KENT HÄRSTEDT (s):
          </note>
          <u>
            <seg>
              Herr talman! Innevarande mandatperiods första riksdagsår går
              mot sitt slut. När vi i dag har debatt om Sveriges politik för
              global utveckling och biståndsfrågor är det därför intressant
              att blicka tillbaka och reflektera över hur den nya regeringen
              och i synnerhet Moderaternas biståndspolitik har tagit form.
            </seg>
          </u>
          <u>
            <seg>
              Det blev ju så att det var det parti i alliansen som över tiden
              visat minst intresse för biståndsfrågor och som rent av tycker
              att vi lägger för mycket pengar på utvecklingsfrågor som dessvärre
              fick ansvaret för de här frågorna i regeringen. Det kan inte vara
              lätt att hantera ett verksamhetsområde när budgeten är för liten
              det är vad de flesta politiker brukar få göra men för biståndsministern,
              som tyvärr inte är här i dag, är det precis tvärtom. Hon har att
              hantera en budget som Moderaterna tycker är för stor. Därför är
              det inte överraskande att detta första verksamhetsår har inneburit
              återkommande attacker mot biståndsbudgeten.
            </seg>
          </u>
          <u>
            <seg>
              I höstas togs 1 500 miljoner kronor från biståndsbudgeten till
              skuldavskrivningar. Detta var faktiskt det första den nya regeringen
              gjorde inom detta område, trots att övriga allianspartier före
              valet klart uttalat sig mot detta förfarande. Folkpartiets företrädare
              Birgitta Ohlsson, som är här i dag, har uttalat sig att detta
              var en engångsföreteelse. Det visar sig i höstens budget huruvida
              det var en engångsföreteelse, men jag skulle bli mycket förvånad
              om Folkpartiet och övriga allianspartier får något avgörande inflytande
              i den frågan.
            </seg>
          </u>
          <u>
            <seg>
              Nästa angrepp på biståndet kom i vårbudgeten, då ytterligare
              700 miljoner plockats ur budgeten, denna gång till flyktingmottagandet.
              Detta fick Sidachefen att gå ut med ett pressmeddelande med kritik
              om hur svårt det är att bedriva verksamhet när regeringen under
              innevarande budgetår går in och tar tillbaka 360 miljoner, den
              summa som drogs från Sidas budget. Jag har nu på morgonen bett
              om en precisering av vilka projekt som man har dragit resurser
              från för att kunna återbetala de här pengarna till regeringen.
            </seg>
          </u>
          <u>
            <seg>
              Under våren har regeringen i en rad sammanhang uttalat sig och
              även träffat företrädare för olika organisationer, bland annat
              en uppvaktande delegation från Sveriges kyrkor. Budskapet har
              varit klart: Sverige ska inte verka för att ändra regelverket
              för att öppna för bistånd för militära insatser. Trots detta,
              och utan förvarning eller förankring i utrikesutskottet jag undrar
              faktiskt och tycker att det skulle vara intressant att få ett
              klarläggande av om det här verkligen var förankrat i allianspartierna
              åkte regeringens representant till OECD:s Dac-kommitté, som fastställer
              regelverket för vad som får kallas bistånd, och drev, som enda
              europeiska land, frågan om och kravet på att öppna biståndet för
              säkerhetsinsatser.
            </seg>
          </u>
          <u>
            <seg>
              Detta är sensationellt och avslöjar i all sin nakenhet regeringens
              dagordning: att öppna upp för biståndsresurser till militära ändamål.
              När sedan biståndsministern i andra sammanhang försöker förklara
              detta pratar hon om att ge möjlighet till utbildning i mänskliga
              rättigheter för afrikanska soldater. Men då har man läst på dåligt.
              Den formen av insatser ryms gott och väl inom gällande regelverk.
              Vi hade också på Sidas styrelsemöte på morgonen en kort diskussion
              om vilka saker som man faktiskt kan ha inom gällande regelverk.
            </seg>
          </u>
          <u>
            <seg>
              Är det så att man åker ned till ett sådant möte och försöker
              verka för en förändring av regelverket på så lösa grunder? Nej,
              jag tror att det handlar om att öppna biståndet ännu mer för andra
              ändamål.
            </seg>
          </u>
          <u>
            <seg>
              Det är ju så klart en lämplig dagordning om man tycker att man
              har fått för mycket pengar, men det vet vi ju att flera av allianspartierna
              inte tycker. Det måste svida i ett seniort biståndshjärta hos
              före detta biståndsminister Alf Svensson när han ser den här utvecklingen.
              Jag skulle uppskatta om Alf Svensson utvecklade lite grann hur
              han och Kristdemokraterna ser på att öppna biståndet för säkerhetsinsatser.
            </seg>
          </u>
          <u>
            <seg>
              Sverige var det enda land i Europa som reserverade sig för att
              detta skulle ske. Länder som Danmark, Storbritannien och en rad
              av andra europeiska länder reserverade sig mot detta. De sade
              blankt nej. Sverige var det enda land som drev den här linjen
              i Europa. Låt oss få höra hur alliansens olika partier ser på
              det här! För övrigt är det beklagligt att vi inte får höra Centerns
              röst i det här sammanhanget i dag.
            </seg>
          </u>
          <u>
            <seg>
              När biståndsministern i förrgår höll ett linjetal på Utrikespolitiska
              Institutet sade hon bland annat så här: Nu bryter vi upp från
              den passiva utbetalningspolitik som tidigare gjorde biståndet
              till ett bihang i Arvfurstens palats. Det var väldigt märkligt.
              Ni har ju ställt er bakom så stora delar av biståndspolitiken
              under de senaste åren. Hur kan ni ha ändrat uppfattning så här
              snabbt och tala om denna passiva utbetalningspolitik? Är det verkligen
              alla allianspartiers politik? Det handlar i detta sammanhang inte
              bara om en grov missuppfattning eller stor brist på kunskap eller
              respekt för alla dem som jobbar med biståndsfrågorna. Är det så
              man ser på Sidas arbete och på alla dem som har jobbat med det
              svenska biståndet, att det är en passiv utbetalningspolitik? Så
              tror jag inte att man ser på det internationellt.
            </seg>
          </u>
          <u>
            <seg>
              Jag har respekt för att man för en dialog och en debatt om olika
              inriktningar och respekt för synen på skärpning av synen på mänskliga
              rättigheter och demokrati. Men att Sverige över tiden skulle ha
              bedrivit en passiv utbetalningspolitik, det skulle jag vilja se
              om det är fler som skriver under på här inne.
            </seg>
          </u>
          <u>
            <seg>
              Vi har också här under våren fått besked om hur det blir med
              Rysslandsbiståndet. Att vi avvecklar infrastrukturstöd till Ryssland
              tycker jag är både lämpligt och rimligt. Proportionerna i det
              stöd som vi har givit till Ryssland bör successivt minska det
              är helt klart. Men är det rimligt att, samtidigt som man skickar
              företrädare till Anna Politkovskajas begravning och beklagar hur
              medieutvecklingen är i Ryssland, klippa av Fojos unika samarbete
              med det ryska journalistförbundet, som är ett av de få journalistsamarbeten
              som ryska journalister har i dag.
            </seg>
          </u>
          <u>
            <seg>
              När vi hade möte på Sida tillsammans med Gunilla Carlsson reste
              sig företrädarna från Fojo upp och sade: Detta innebär inte bara
              att vi måste snabbavveckla. Vi kommer också att få betala skadestånd
              för att vi avbryter vårt samarbete i förtid.
            </seg>
          </u>
          <u>
            <seg>
              Samtidigt som regeringen beklagar bristen på mänskliga rättigheter,
              ett allt hårdare medieklimat och ett hårdare klimat för enskilda
              organisationer för politik i Ryssland snabbavvecklar man alltså
              stödet till enskilda organisationer. Man snabbavvecklar och bryter
              av journalistsamarbetet och så vidare.
            </seg>
          </u>
          <u>
            <seg>
              Vi måste känna efter hur vindarna blåser i våra nära grannländer.
              Vi måste se hur vi på bästa sätt kan bistå krafter som arbetar
              just för mänskliga rättigheter och demokrati.
            </seg>
          </u>
          <u>
            <seg>
              PGU är ju ett annat område som varit på tapeten. Här var alldeles
              nyligen biståndsministern också ute och vädrade sina tankar i
              tidningen Dagen, den 25 april. Bör till exempel huvudansvaret
              för politik för global utveckling ligga på biståndsministern?
              frågar hon i tidningen Dagen.
            </seg>
          </u>
          <u>
            <seg>
              Här skyndar flera allianskolleger till hennes undsättning och
              säger att kollegerna tycker att ansvaret ska ligga kvar på Gunilla
              Carlsson. Det säger Holger Gustafsson och Kerstin Lundgren. Man
              får vara glad att allianspartierna finns nära till hands och kan
              ge lite goda råd till biståndsministern, för det kan ju inte vara
              rimligt att man lyfter bort politik för global utveckling från
              biståndsministern. Vad blir i så fall kvar? Att själv ifrågasätta
              det hela genom att säga att hon har för mycket pengar och kanske
              för mycket ansvar torde vara unikt.
            </seg>
          </u>
          <u>
            <seg>
              Avslutningsvis vill jag säga att vi i grunden är bekymrade över
              resursfrågan när man tittar övergripande på de åtta månader som
              alliansen haft makten eller Moderaterna vill jag nog säga. Jag
              tror nämligen att det hade varit annorlunda om Alf Svensson fått
              göra comeback som biståndsminister, eller möjligen Birgitta Ohlsson.
              Men när Gunilla Carlsson sammanfattar sin syn det gäller också
              linjetalet i förrgår säger hon: Men hur paradoxalt det än kan
              tyckas är jag övertygad om att lösningen på tredje världens problem
              inte alltid heter mer pengar. De av er som hört mig tidigare vet
              att jag gärna citerar min pappa. Glöm inte, brukade han säga,
              mest pengar vinner inte. Och så är det.
            </seg>
          </u>
          <u>
            <seg>
              Men i det här sammanhanget är det ju fråga om precis det motsatta.
              De människor vi kämpar och arbetar för inom biståndet är de som
              inte har några pengar alls. Därför är det oerhört bekymmersamt
              att man i grunden har den här synen som utgångspunkt.
            </seg>
          </u>
          <u>
            <seg>
              Jag hoppas verkligen att allianspartierna gör en ökad insats
              för att försvara biståndets integritet, för om detta är vad vi
              kommer att få se ännu mer av i fortsättningen kommer striden fortsatt
              att bli het. Vi kommer inte att acceptera att biståndet, som är
              tänkt att vara fattigdomsbekämpande, gröps ur och äts upp tugga
              för tugga.
            </seg>
          </u>
          <note>
            I detta anförande instämde Kenneth G Forslund och Olle Thorell
            (båda s).
          </note>
          <note type="speaker">
            Anf. 39 CHRISTIAN HOLM (m):
          </note>
          <u>
            <seg>
              Herr talman! Allra först vill jag passa på att yrka bifall till
              utskottets förslag i betänkandet.
            </seg>
          </u>
          <u>
            <seg>
              Detta betänkande behandlar Sveriges politik för global utveckling,
              vilket många redan nämnt. Politik för global utveckling är något
              som inte bara berör utrikesutskottet eller bara handlar om att
              ge bistånd. Det handlar, som framgår av titeln på betänkandet,
              om att arbeta för global utveckling.
            </seg>
          </u>
          <u>
            <seg>
              Det var bättre förr, säger vissa. Jag håller inte med. Aldrig
              tidigare har så många människor haft det så bra som nu. Aldrig
              tidigare har så många lyfts ur extrem fattigdom som under de senaste
              tjugo åren. Men även om mycket har gått i rätt riktning finns
              det mycket kvar att göra. Hela tanken med Sveriges politik för
              global utveckling är att skapa förutsättningar för att fattiga
              människor ska kunna förbättra sina levnadsförutsättningar. Det
              är viktigt ur humanitära synvinklar, men det är också viktigt
              ur säkerhetspolitiska synvinklar.
            </seg>
          </u>
          <u>
            <seg>
              Det är, som sagt, glädjande att se alla de framsteg som under
              de senaste åren gjorts i kampen mot fattigdomen. Samtidigt kan
              man konstatera att den främsta anledningen kanske inte är det
              som vi ser som det traditionella biståndet. Det är stor skillnad
              mellan utvecklingen i olika delar av världen. Skillnaden mellan
              utvecklingen i Afrika och den i Sydostasien kan inte förklaras
              av att länder som Singapore, Malaysia och andra sydostasiatiska
              länder fått mer bistånd än länder som Tanzania, Moçambique och
              andra afrikanska länder.
            </seg>
          </u>
          <u>
            <seg>
              En öppen marknad och möjligheten att handla har varit viktig
              för utvecklingen i Sydostasien och medfört att de kunnat utvecklas
              så positivt som de gjort. Det är av stor betydelse att lokala
              marknader uppstår i nya demokrater, marknader som sedan kan utvecklas,
              växa och bli globala ekonomier. Marknadsekonomin är inte en garant
              för att respekten för mänskliga rättigheter inte kränks och för
              att demokrati uppnås, men den är en förutsättning för att det
              ska vara möjligt. Det är viktigt att komma ihåg.
            </seg>
          </u>
          <u>
            <seg>
              Jag kan konstatera att alla de miljarder som vi under åren gett
              i bistånd i många fall skulle ha kunnat användas på ett mycket
              bättre sätt. Det är nog också så att vi inte alltid vetat om vi
              gett rätt typ av bistånd till rätt länder. Det är ofta någon sorts
              allmän uppfattning att de män och kvinnor som bor i de länder
              som vi ger bistånd till är hjälplösa stackare vilkas enda hopp
              står till utomstående biståndsgivare. Det är en uppfattning som
              jag tycker att det är oerhört viktigt att bryta. Bidragsberoende
              är lika illa där som här, och vår politik måste även på det utvecklings-
              och biståndspolitiska området syfta till att utvecklingsländerna
              och deras invånare ska kunna vara självförsörjande på samma sätt
              som invånarna i vårt land.
            </seg>
          </u>
          <u>
            <seg>
              Biståndet är en del i detta arbete en viktig del, det erkänner
              jag. Handel och entreprenörskap är emellertid minst lika viktigt,
              kanske ännu viktigare. Det är grundläggande för vårt biståndsarbete,
              för det utvecklingsarbete som vi bedriver i andra länder, att
              vi arbetar för trygghet och stabilitet i utvecklingsländerna.
              Trygghet, rättssäkerhet och politisk stabilitet är viktiga faktorer
              för att ett land ska ha förutsättningar att bli en fungerande
              ekonomi och för att invånarna i landet ska kunna höja sin levnadsstandard.
            </seg>
          </u>
          <u>
            <seg>
              Det är därför viktigt att se över biståndet och hur det kan utvecklas.
              Vi vill ju alla att de som ska få ta del av vårt bistånd också
              får ut så mycket som möjligt av det. Men det är även viktigt att
              vi i riksdagen kan visa för de svenska skattebetalarna att vi
              använder deras pengar på ett ansvarsfullt och bra sätt så att
              de som får ta del av dessa pengar också får valuta för dem. Det
              är positivt att regeringen nu gör en översyn av vårt bistånd.
              Syftet är att förbättra kvaliteten på biståndet genom att koncentrera
              det till färre länder. Det känns mycket lovande.
            </seg>
          </u>
          <u>
            <seg>
              Herr talman! Vårt uppdrag är att skapa förutsättningar för fattiga
              människors förmåga att själva kunna växa och utvecklas. Politiken
              för global utveckling innehåller två perspektiv, vilket sagts
              här tidigare, nämligen ett rättighetsperspektiv och de fattigas
              perspektiv. Vi måste i våra kontakter med andra länder kräva respekt
              för de mänskliga rättigheterna. Det går inte att kompromissa med
              yttrandefriheten. Det går inte att kompromissa med tryckfriheten
              eller organisationsfriheten. Vi måste försäkra oss om att också
              folk i andra länder kan engagera sig politiskt och stå i en talarstol
              eller ute på gator och torg och framföra sina synpunkter och åsikter
              utan att riskera sina liv. Det är en förutsättning för ett värdigt
              samhälle, men det är också avgörande för utveckling och fattigdomsbekämpning.
            </seg>
          </u>
          <u>
            <seg>
              Det är därför glädjande att det inom regeringen nu händer mycket
              på utvecklings- och biståndsområdet. Jag har lyssnat på samma
              linjetal som Kent Härstedt och gläder mig åt att biståndsministern
              då sade att tiden har också kommit för att tala klarspråk i våra
              dialoger med samarbetsländerna också om känsliga frågor som bristande
              respekt för grundläggande demokratiska värderingar, kvinnors rättigheter
              och korruption.
            </seg>
          </u>
          <u>
            <seg>
              Alla människor ska ges samma rättigheter och alla ska inkluderas,
              såväl kvinnor som män. Det är viktigt ur ett människorättsperspektiv.
              Att exkludera kvinnor i länders utveckling är inte bara fel och
              oacceptabelt. Det är också till stor del en av grundorsakerna
              till fattigdom och ett hinder för en hållbar utveckling. Även
              detta lyfts tydligt fram i politiken för global utveckling.
            </seg>
          </u>
          <u>
            <seg>
              Att regeringen prioriterar insatser för att främja en demokratisk
              utveckling i länder som Vitryssland och Kuba är oerhört glädjande.
              Att utrikesministern i utrikesdeklarationen nämnde öppnandet av
              en ambassad i Minsk är en del av detta arbete. Det har diskuterats
              under många år, men ingenting har hänt. Nu kommer vi att få se
              det hända.
            </seg>
          </u>
          <u>
            <seg>
              Det är också viktigt att vi förebyggande försöker undvika att
              nya diktaturer skapas. Den utveckling som vi under senare tid
              kunnat följa i exempelvis Hugo Chávez Venezuela är oerhört skrämmande.
              Fria medier stängs ned och de som protesterar beskjuts med gummikulor.
              Allt detta sker enligt Chávez i demokratins namn. Det är bedrövligt
              att en ledare kan agera på det sättet.
            </seg>
          </u>
          <u>
            <seg>
              Ett annat mycket väsentligt område är bekämpningen av hiv/aids
              och andra sjukdomar som skördar många liv, leder till mänskligt
              lidande och blir ett kraftigt hinder för både humanitär och ekonomisk
              utveckling. Det arbetet prioriteras i vår politik.
            </seg>
          </u>
          <u>
            <seg>
              Som jag sagt tidigare, herr talman, har fler människor än någonsin
              lyfts ur extrem fattigdom, men mycket återstår att göra. Politiken
              för global utveckling är central i vårt arbete med att bidra till
              den globala fattigdomsbekämpningen. Det är givetvis bra ju fler
              vi är som står bakom detta. Vi har en borgerlig allians som är
              överens i dessa frågor och som jag tycker gör ett bra arbete och
              kommer framåt. Men det är också glädjande, Kent Härstedt, att
              inte bara de borgerliga partierna står enade bakom det betänkande
              som vi nu debatterar. Även Socialdemokraterna står bakom det.
              Det finns inte en enda socialdemokratisk reservation. Det är bra,
              för det innebär att en stor del av Sveriges riksdag ställer sig
              bakom betänkandet.
            </seg>
          </u>
          <u>
            <seg>
              Genom ett effektivare och mer välriktat bistånd i kombination
              med stöttning till det civila samhället, ett ökat fokus på att
              länder ska leva upp till kraven på respekt för mänskliga rättigheter
              och ett tydligt fokus på en öppen och fri marknad tror jag att
              vi har goda förutsättningar att nå målet om att halvera andelen
              fattiga i världen till år 2015.
            </seg>
          </u>
          <note type="speaker">
            Anf. 40 HANS LINDE (v) replik:
          </note>
          <u>
            <seg>
              Herr talman! På en punkt kan jag tillstå att jag och Christian
              Holm är eniga, nämligen att frågan om handel är helt avgörande
              för om vi ska se en utveckling i syd. Men annars skiljer vi oss
              åt fullständigt i analysen.
            </seg>
          </u>
          <u>
            <seg>
              Just nu pågår EPA-förhandlingarna om ett nytt handels- och partnerskapsavtal
              mellan EU och länderna i Afrika, Västindien och Stilla havet.
              Det kommer att ha avgörande betydelse för ett stort antal länder.
              Det kommer att vara avgörande för om de kommer att gå mot utveckling
              och fattigdomsbekämpning eller om de kommer att få en situation
              där deras egen småskaliga ekonomi slås i spillror, då fattigdomen
              snarare ökar.
            </seg>
          </u>
          <u>
            <seg>
              Jag måste säga att namnet EPA, det ekonomiska partnerskapsavtalet,
              är kraftigt missvisande. Att prata om partnerskap i det här sammanhanget
              känns oerhört märkligt. Kritiken har varit massiv mot EPA. Man
              har kritiserat det bristande utvecklingsperspektivet. De afrikanska
              staterna har kritiserat att det går alltför snabbt, att det ska
              vara färdigt redan 2007. Man har starkt kritiserat, och det har
              också vi från Vänsterpartiet gjort, att man nu försöker trumfa
              igenom Singaporefrågorna i avtalet, frågor om regleringar av investeringar
              och upphandlingar. Det är frågeställningar som man lyfte ut ur
              WTO-förhandlingarna just därför att det var en massiv kritik mot
              dem. Nu försöker EU få in dem bakvägen genom EPA.
            </seg>
          </u>
          <u>
            <seg>
              Jag tycker att en relevant fråga att ställa sig är: Vem vet vad
              som är bäst för Afrika, är det vi här i Sveriges riksdag eller
              befolkning och ledare i Afrika? Mitt svar är entydigt: Det är
              afrikanerna som vet bäst hur deras länder behöver utvecklas. Därför
              borde vi också lyssna på dem. Nu väljer den svenska regeringen
              att inte göra det.
            </seg>
          </u>
          <u>
            <seg>
              Inom EU har Storbritannien, Holland och Danmark drivit på för
              att man i större utsträckning ska lyssna på den afrikanska kritiken
              mot EPA-förhandlingarna. Men Sverige har inte valt att stödja
              den kritiken. Vi har valt att fortsätta att stödja de pågående
              förhandlingarna just nu. Varför väljer den svenska regeringen
              att inte lyssna på den afrikanska kritiken mot EPA?
            </seg>
          </u>
          <note type="speaker">
            Anf. 41 CHRISTIAN HOLM (m) replik:
          </note>
          <u>
            <seg>
              Herr talman! Det var glädjande att höra att Hans Linde tycker
              att det är bra med handel. Fungerande handel kräver också marknadsekonomi.
              Hans får gärna stödja oss i vårt arbete för detta.
            </seg>
          </u>
          <u>
            <seg>
              Jag tror att det är oerhört viktigt att man lyssnar och har en
              dialog med de länder där man har ett utvecklingssamarbete. Det
              ska inte bara vara ett givar- och mottagarperspektiv, utan vi
              ska även ha avtal och en dialog, oavsett om det är multilateralt
              bistånd eller bilateralt med några enskilda stater. Det kan ske
              på olika sätt.
            </seg>
          </u>
          <u>
            <seg>
              För vår del tycker vi att det är oerhört väsentligt med de här
              kontakterna för att se hur man kan göra biståndsarbetet effektivt
              och få det att ske på mottagarländernas villkor. Samtidigt måste
              vi som givarländer kunna ställa krav på olika områden. Det kan
              finnas värderingar som vi tycker ska prägla vårt bistånd. Då tycker
              jag att det är helt och fullt rimligt att vi ställer de kraven.
              Det kan vara olika former av krav, inte minst krav på respekten
              för mänskliga rättigheter, krav på fria och demokratiska val och
              så vidare. Det hade vi också en debatt om häromdagen.
            </seg>
          </u>
          <u>
            <seg>
              Det kanske är svaret på din fråga.
            </seg>
          </u>
          <note type="speaker">
            Anf. 42 HANS LINDE (v) replik:
          </note>
          <u>
            <seg>
              Herr talman! Nej, jag skulle inte kvalificera det som svar på
              mina frågor. Jag pratar om att lyssna på kritiken. Kritiken från
              de afrikanska länderna går inte ut på att vi ställer för mycket
              krav när det gäller mänskliga rättigheter. Man är besviken och
              oroad över att vi inte i tillräckligt hög grad lägger vikt vid
              utvecklingsfrågorna. Man är oroad över att vi försöker trumfa
              igenom frågor, de så kallade Singaporefrågorna, om investeringar
              och upphandling. Den kritiken lyssnar man uppenbarligen inte alls
              på i dag i och med att Sverige inte stöder de försök som nu görs
              med att reformera EU:s linje i de pågående EPA-förhandlingarna.
            </seg>
          </u>
          <u>
            <seg>
              Det som också är väldigt oroväckande i de här förhandlingarna
              är att EU-kommissionen försöker använda EU:s biståndspolitik som
              en bricka i spelet, som ett påtryckningsmedel, för att påtvinga
              afrikanska länder ett avtal som de inte vill ha. Det är ytterligare
              ett exempel. Hur kan vi kalla det ett partnerskap när man använder
              bistånd som en bricka i ett politiskt spel för att EU ska vinna
              marknadstillträde i afrikanska länder?
            </seg>
          </u>
          <u>
            <seg>
              Jag kan inte se att det här sättet att trumfa igenom sin egen
              politik står i linje med svensk biståndspolitik. Det är knappast
              de fattiga ländernas perspektiv man har när man går in i de här
              förhandlingarna.
            </seg>
          </u>
          <u>
            <seg>
              Får jag nämna kort något om handel. Christian Holm pratar sig
              varm för frihandeln. Han fokuserar på formen. För mig och Vänsterpartiet
              är inte det intressanta formen eller hur regelverket ser ut, utan
              det är vad resultatet blir av regelverket. För mig är det centrala
              att handelsavtal leder till minskad fattigdom och utveckling,
              inte formerna. Där skiljer vi oss åt. Du fokuserar på formerna,
              jag fokuserar på effekterna. Du fokuserar på frihandel, jag fokuserar
              på rättvis handel.
            </seg>
          </u>
          <u>
            <seg>
              Varför ska vi inte lyssna på de afrikanska länderna? Du har inte
              berört någon av de punkter de afrikanska länderna kritiserat i
              de pågående EPA-förhandlingarna.
            </seg>
          </u>
          <note type="speaker">
            Anf. 43 CHRISTIAN HOLM (m) replik:
          </note>
          <u>
            <seg>
              Herr talman! Investeringar och upphandlingar är en viktig del
              i samarbetet. Det gynnar givetvis de länder som ger, men det gynnar
              också de länder som är mottagare. Framför allt gynnar det befolkningen
              i de här länderna. I kölvattnet av utländska investeringar i ett
              land kommer oftast lokala entreprenörskap. Det är oerhört viktigt.
            </seg>
          </u>
          <u>
            <seg>
              Vi var båda i Tanzania och kollade på utvecklingen där. Sverige
              har ett långtgående biståndssamarbete där sedan 1962. Det är fortfarande
              det land där vi lämnar mest bistånd. Det har inte utvecklats i
              den riktning som vi kanske skulle ha önskat med tanke på att det
              rör sig om så mycket pengar. Det är någonting som vi får utvärdera
              och se hur vi kan göra det biståndet mer effektivt, hur vi kan
              se till att vi kan motivera att vi lämnar bistånd. Hur kan vi
              i en dialog med exempelvis Tanzanias regering diskutera hur de
              vill gå till väga och vad de tror är bärande för att utvecklingen
              där ska bli bättre? Men vi måste samtidigt våga ställa tydliga
              krav på att landet reformeras, kanske demokratiskt i vissa fall
              eftersom det är bristande demokratiska system även där.
            </seg>
          </u>
          <u>
            <seg>
              Jag tycker att vi ska diskutera, vi ska lyssna. I en diskussion
              där man lyssnar är det givetvis inte alltid så att man till hundra
              procent kommer överens. Du och jag, vi diskuterar också, och vi
              kommer definitivt inte alltid att till hundra procent bli överens.
              Så är det.
            </seg>
          </u>
          <note type="speaker">
            Anf. 44 BODIL CEBALLOS (mp) replik:
          </note>
          <u>
            <seg>
              Herr talman! När biståndsministern inte är här och själv kan
              svara på frågor får du, Christian Holm, bli hennes ställföreträdare
              i egenskap av partikamrat.
            </seg>
          </u>
          <u>
            <seg>
              Jag ställde en fråga som handlade om just Afrika. På vems sida
              står vår regering? Vår politik för global utveckling utgår från
              att vi ska bekämpa fattigdom. Är det de fattigas perspektiv vi
              ska ha, eller ska vi ta de rika européernas perspektiv? Jag menar
              att EPA har de rika européernas perspektiv, och därför skulle
              jag tycka att det vore mycket klädsamt om regeringen faktiskt
              tog de fattigas perspektiv i denna fråga, i stället för att rusa
              på och få igenom dem.
            </seg>
          </u>
          <u>
            <seg>
              Hans försökte få lite mer information om det här, och jag skulle
              vilja att du förklarar på vems sida regeringen står.
            </seg>
          </u>
          <u>
            <seg>
              Samtidigt har vi en massa andra frågor. Nu har man tagit 700
              miljoner till från budgeten. Under hösten hade vi stora diskussioner
              om skuldavskrivningar på 1 ½ miljard plus 1 miljard för flyktingmottagning
              och diverse andra avräkningar. Nu blev det 700 miljoner till.
              De pengarna måste tas någonstans ifrån. Var har ni tänkt ta dem?
              Kent frågade om det tidigare, men det har inte getts några direkta
              svar.
            </seg>
          </u>
          <u>
            <seg>
              En fråga som är mycket viktig är miljö- och klimatpåverkan. Enligt
              Röda Korset kan 1550 procent av allt bistånd vara slängt i sjön
              om vi inte samtidigt arbetar med att länderna anpassas för att
              minska klimatpåverkan. Hur tänker regeringen arbeta med bistånd
              i den frågan?
            </seg>
          </u>
          <note type="speaker">
            Anf. 45 CHRISTIAN HOLM (m) replik:
          </note>
          <u>
            <seg>
              Herr talman! Det är härligt när vissa företrädare hela tiden
              vill måla upp en konflikt mellan grupper och gruppera människor.
              Ska vi ha de fattigas perspektiv eller de rikas perspektiv? Jag
              tycker att vi ska ha medborgarnas perspektiv, oavsett om man är
              fattig eller rik.
            </seg>
          </u>
          <u>
            <seg>
              Givetvis syftar utvecklingsarbetet allra främst till att lyfta
              upp de delar av världen som har det allra sämst. Det gynnar definitivt
              dem. Men det gynnar också oss ekonomiskt genom att vi, när alla
              länder utvecklas, får en tryggare och säkrare värld.
            </seg>
          </u>
          <u>
            <seg>
              Sedan går jag till frågan om miljö- och klimatpåverkan. Vi hade
              en diskussion tidigare här som jag inte deltog i. Det jag skulle
              vilja säga är att Europeiska unionen är världens viktigaste miljöorganisation.
              Den är oerhört väsentlig för en positiv miljöutveckling.
            </seg>
          </u>
          <u>
            <seg>
              Det gäller det som skett i de nya EU-länderna och det som sker
              i EU:s närhet. Det gäller också allt det arbete som genom EU:s
              biståndsarbete och EU:s medlemsstaters biståndsarbete hjälper
              till att öka utvecklingen i utvecklingsländerna.
            </seg>
          </u>
          <u>
            <seg>
              När ett land utvecklas ökar också dess miljömedvetenhet. Regeringen
              gör mycket på det området. Det gäller både här hemma och också
              i vårt utvecklingsarbete.
            </seg>
          </u>
          <u>
            <seg>
              När det gäller de 700 miljoner kronorna till flyktingmottagningen
              avser det flyktingarna från Irak, som har ökat oerhört dramatiskt.
              Ungefär hälften av alla irakier som kommer till EU kommer till
              Sverige. Det är viktigt att vi kan se till att de får en bra framtid.
            </seg>
          </u>
          <u>
            <seg>
              Vi kan också konstatera att den nya regeringen ökade biståndet
              så pass mycket att man inte kan säga att vi har varit inne och
              karvat och sänkt biståndet.
            </seg>
          </u>
          <note type="speaker">
            Anf. 46 BODIL CEBALLOS (mp) replik:
          </note>
          <u>
            <seg>
              Herr talman! Jag konstaterar att Christian Holm egentligen inte
              svarar på frågan.
            </seg>
          </u>
          <u>
            <seg>
              När vi tittar på fattigdomsbekämpningen i Afrika tenderar vi
              att se det med våra europeiska glasögon på oss: Vad är bra för
              de fattiga? I Afrika ser man på problemet med afrikanska glasögon:
              Vad är det vi behöver för att inte vara fattiga? Vi har tydligen
              olika uppfattning där.
            </seg>
          </u>
          <u>
            <seg>
              Är regeringen beredd att arbeta för ett ökat miljö- och klimatbistånd
              inom ramen för det ökade biståndet? Du, Christian Holm, säger
              att regeringen har ökat biståndet. Det handlar om att vi har ett
              enprocentsmål. Går det bra för Sverige ökar också möjligheten
              att ge mer bistånd. Det är inte regeringen i sig som har ökat
              biståndet, utan det beror på att vi har enprocentsmålet att använda
              oss av.
            </seg>
          </u>
          <u>
            <seg>
              Du säger att vi har tagit de 700 miljonerna till flyktingmottagning
              för dem som kommer från Irak till Sverige. Är det bistånd till
              Irak vi då drar ned på i stället? Vilka länder är det som blir
              utan biståndet?
            </seg>
          </u>
          <u>
            <seg>
              En fråga som vi har varit inne på ett par gånger gäller krav
              på demokrati och mänskliga rättigheter. Det är oerhört viktigt
              att vi försöker arbeta för att få mer demokratiska system i alla
              länder. Men vi ser inte på demokrati på samma sätt alla gånger.
            </seg>
          </u>
          <u>
            <seg>
              Jag tänker på den resa som några av oss gjorde till Vietnam.
              Där frågade den moderate riksdagsledamoten i en liten by en man
              från en minoritetsgrupp: Vore det inte bättre om ni hade fler
              partier att rösta på? Mannen förstod inte frågan. Vad de behövde
              var fler grisar och fler kor och inte fler partier. De behövde
              komma ur fattigdomen. Det är ett helt annat perspektiv. Han visste
              inte vad demokrati var.
            </seg>
          </u>
          <u>
            <seg>
              Vi måste jobba på många fronter. Vi kan inte utgå från att alla
              förstår vad vi talar om.
            </seg>
          </u>
          <note type="speaker">
            Anf. 47 CHRISTIAN HOLM (m) replik:
          </note>
          <u>
            <seg>
              Herr talman! Vi kan börja röra oss ut på lite grumligare vatten
              om vi börjar tala om deras syn på demokrati och vår syn på demokrati.
              Demokrati är respekt för de mänskliga rättigheterna och möjligheten
              att rösta på fler partier i fria val. Det är oerhört grundläggande.
              Sedan kan man ha vilken definition man vill.
            </seg>
          </u>
          <u>
            <seg>
              Svensk-Kubanska Föreningen tycker till och med att det är helt
              okej att man bara har ett parti att rösta på, eftersom man ändå
              får rösta. Jag tycker inte det. Det är en galen åsikt, närmare
              bestämt, från de organisationerna. Jag tror definitivt inte att
              det är Bodil Ceballos åsikt.
            </seg>
          </u>
          <u>
            <seg>
              Det är oerhört viktigt att vi jobbar för de delarna. Med demokratin
              finns också möjligheten att den ekonomiska utvecklingen kommer.
              Parallellt med detta kan man också ge ekonomiskt bistånd för att
              få i gång fungerande marknadsstrukturer och så vidare. Jag tror
              inte att man ska göra en sak i taget. Man måste göra flera saker
              på flera fronter.
            </seg>
          </u>
          <u>
            <seg>
              När det gäller miljö- och klimatpåverkan jobbas det på det. Det
              gäller huruvida man säger att det ska vara ett miljö- och klimatbistånd
              eller om man över huvud taget ska ha miljöfrågorna som ett helhetstänk
              i alla områden.
            </seg>
          </u>
          <u>
            <seg>
              Jag kanske personligen tycker att det är bra att man har miljötänket
              på samma sätt som när man diskuterar jämställdhet. Man ska ha
              med det tänket rakt över hela registret i allt man gör. Det tror
              jag är viktigt.
            </seg>
          </u>
          <note type="speaker">
            Anf. 48 KENT HÄRSTEDT (s) replik:
          </note>
          <u>
            <seg>
              Herr talman! Det var inte mycket av respons jag fick på nästan
              någon av alla de frågor jag ställde tidigare. Jag tänkte följa
              upp dem här.
            </seg>
          </u>
          <u>
            <seg>
              Det första och viktigaste jag vill ta upp är regeringens försök
              att ändra regelverket för bistånd. Jag vill fråga Christian Holm,
              som är Moderaternas talesperson här i dag: Varför förankras inte
              denna viktiga fråga i utrikesutskottet innan man från regeringens
              sidas åker i väg och verkar för att förändra regelverket?
            </seg>
          </u>
          <u>
            <seg>
              Det är ganska häpnadsväckande förändringar man försöker att ta
              sig för. Dessutom har man tidigare sänt signaler om motsatsen.
              Det var bland annat en stor delegation kyrkliga ledare och träffade
              biståndsministern. Jag tycker att det är fullständigt oacceptabelt
              att man åker i väg i en så stor och viktig fråga och verkar för
              att öppna biståndet för säkerhetsinsatser.
            </seg>
          </u>
          <u>
            <seg>
              Det är ganska intressant när man ser till länder som England,
              Danmark och andra länder som är involverade i konflikten i Irak
              och på andra platser som reserverar sig mot detta. De säger: Vi
              vill inte i ett läge där biståndet har svårt att finna de resurser
              det behöver öppna för att pengarna kan rinna ut i andra riktningar.
              Så står det i reservationen. Varför var detta inte förankrat?
            </seg>
          </u>
          <u>
            <seg>
              Det andra gäller själva resonemanget. Om man tittar på till exempel
              OECD:s och Sipris siffror går någonstans mellan 10 och 15 gånger
              så mycket resurser till militära ändamål som till bistånd. Är
              det då från biståndsresurserna som vi ska ta mer pengar?
            </seg>
          </u>
          <u>
            <seg>
              Är det verkligen moderat biståndssyn att man ska öppna för att
              biståndspengarna ska kunna användas mer cross over till militära
              ändamål, må det vara vilka som helst? Jag tycker att vi måste
              hålla starkt på biståndets integritet. Jag vill ha ett rakt svar
              på den frågan.
            </seg>
          </u>
          <note type="speaker">
            Anf. 49 CHRISTIAN HOLM (m) replik:
          </note>
          <u>
            <seg>
              Herr talman! Du ska få ett så rakt svar jag kan ge. Jag tycker
              att biståndsministern har varit relativt tydlig i både tidningar
              och i andra medier om vad hon anser om de här frågorna.
            </seg>
          </u>
          <u>
            <seg>
              Exakt varför man inte var i utrikesutskottet innan kan jag inte
              svara på. Däremot kan jag berätta att den svenska linjen i Dackommittén
              vad gäller hur man ser på biståndet bland annat handlade om minröjning.
              Det innebär inte att man ska ge biståndspengarna till att köpa
              mer vapen och liknande, om jag uttrycker det så.
            </seg>
          </u>
          <u>
            <seg>
              Om vi ser på fallet Afghanistan behöver vi först och främst ha
              ett samarbete mellan militär och biståndsarbete för att kunna
              garantera säkerheten. Utan att kunna garantera säkerheten och
              tryggheten för invånarna i Afghanistan, eller i ett annat land
              som ligger i konflikt, blir det både omöjligt och kanske bortkastat
              att jobba med det långsiktiga biståndsarbetet. I så fall begränsar
              man sig mer till direkta katastrofinsatser av humanitär karaktär.
            </seg>
          </u>
          <note type="speaker">
            Anf. 50 KENT HÄRSTEDT (s) replik:
          </note>
          <u>
            <seg>
              Herr talman! Detta är helt uppåt väggarna. Om det är någonstans
              man bör förankra detta är det väl i utrikesutskottet snarare än
              i medierna. Även i medierna har motsatsen förekommit bland annat
              som en konsekvens av de kyrkliga ledarnas uppvaktning av biståndsministern
              då förändringar avfärdades.
            </seg>
          </u>
          <u>
            <seg>
              Vi motsätter oss inte på något sätt en samverkan mellan militär
              och biståndsinsatser. Tvärtom. Det är ett arbete som redan Carin
              Jämtin påbörjade. Det är något som vi verkligen tycker är viktigt
              att man samverkar om och har ett utbyte kring. Det innebär inte
              att det ska läcka pengar från biståndet till den militära sektorn.
              Det är det som är viktigt.
            </seg>
          </u>
          <u>
            <seg>
              Om man har synsättet att det inte är så viktigt med resurser
              kan man resonera på det sättet. Världens fattiga och fattigdomsbekämpningen
              behöver ju mer resurser, inte mindre. Om vi ska nå upp till millenniemålen
              2015 måste det till mer resurser, inte mindre.
            </seg>
          </u>
          <u>
            <seg>
              Jag vill också höra hur Christian Holm ser på sveket mot den
              civila sfären i Ryssland, mot journalistsektorn, mot enskilda
              organisationer i Ryssland och bristen på mänskliga rättigheter.
              Här borde Christian Holm och Moderaterna lyssna på Folkpartiets
              internationella center till exempel. De har klart markerat mot
              denna snabbavveckling av bistånd till Ryssland. En stor del av
              det svenska samhället motsätter sig denna snabbavveckling. Jag
              vill nog säga att det är ett svek mot enskilda organisationer,
              journalister och människor som jobbar för mänskliga rättigheter
              och demokrati i Ryssland med en så brutal neddragning. Jag tror
              att det handlar om en neddragning med 90 procent av anslaget för
              enskilda organisationers arbete i Ryssland. Det är ett svek mot
              de värden som ni anser er stå för.
            </seg>
          </u>
          <note type="speaker">
            Anf. 51 CHRISTIAN HOLM (m) replik:
          </note>
          <u>
            <seg>
              Herr talman! Resurserna, som Kent kom tillbaka till, är viktiga.
              Sverige ger ett oerhört stort bistånd. Det är tyvärr många andra
              länder som inte når upp till vad man har lovat. Då kanske Sveriges
              roll blir ännu viktigare, men vi kan ändå aldrig kompensera helt
              för det. Vi måste jobba internationellt med våra internationella
              kontakter för att se till att andra länder också tar sitt ansvar.
              Den här regeringen har också ökat biståndet.
            </seg>
          </u>
          <u>
            <seg>
              Det är ju inte bara beloppet som är viktigt, utan också vad man
              gör med pengarna och vad man får ut av dem. Det tycker jag är
              viktigt att poängtera.
            </seg>
          </u>
          <u>
            <seg>
              Östbiståndet har förändrats ganska dramatiskt. Det handlar om
              att man emellanåt måste välja vart man riktar de starka insatserna
              och vilket arbete man gör. Det rör sig om ganska mycket pengar.
            </seg>
          </u>
          <u>
            <seg>
              Ryssland i stort har ju en oerhört skrämmande utveckling inte
              bara på det området. Vi har en utrikesminister som är ganska engagerad
              även i de frågorna. Också genom EU arbetar vi för påtryckningar
              på Ryssland, kanske främst för att få den ryska regeringen och
              ryska myndigheter att inte bete sig som i dag mot journalister
              och oliktänkande.
            </seg>
          </u>
          <u>
            <seg>
              På Rysslandsfronten krävs det mycket mer än bara biståndsarbete.
              Det ska nog till mycket mer av hårda diplomatiska och politiska
              påtryckningar.
            </seg>
          </u>
          <note type="speaker">
            Anf. 52 ALF SVENSSON (kd):
          </note>
          <u>
            <seg>
              Herr talman! Jag vill göra några reflexioner runt innehållet
              i betänkandet ett innehåll som i allra högsta grad är angeläget
              och inte får förfuskas.
            </seg>
          </u>
          <u>
            <seg>
              Jag tror att alla partigrupper har haft besök, eller åtminstone
              erbjudande om besök, från Rädda Barnen. Vi har haft det i Kristdemokraternas
              internationella kommitté. Vi fick bland andra uppgifterna att
              fortfarande år 2007 saknar 77 miljoner barn tillgång till grundläggande
              utbildning. Miljontals fler går i mycket undermåliga skolor. Särskilt
              svår är situationen i länder som har drabbats av konflikt. I de
              länderna förvägras vart tredje barn, totalt 39 miljoner, sin rätt
              att gå i skolan. Den rätten har de ju stadgad i barnkonventionen,
              som vi vet.
            </seg>
          </u>
          <u>
            <seg>
              I detta sammanhang, som i många andra, utlovas vid givarmötena
              att si och så många miljoner ska samlas in och komma till användning.
              Sedan håller man inte de löftena. Det är inte alls ovanligt att
              man i världssamfundet är dålig på att leva upp till löften.
            </seg>
          </u>
          <u>
            <seg>
              Det tycker jag skulle lyftas fram mer. De som lovar och inte
              håller skulle hängas ut, för att använda ett strängt uttryck.
              Det vore i alla fall rimligt att det påpekades med viss styrka.
            </seg>
          </u>
          <u>
            <seg>
              För närvarande debatteras klimatfrågor. Självfallet ska vi göra
              det. Frågor ställs till oss som individer om vi kan tänka oss
              att rucka på vår livsstil, om vi kan åka eller köra bil lite mindre
              etcetera. Jag vill betona att jag inte har något emot de frågorna,
              så ta inte replik på mig på det. Jag tycker att det är ytterst
              angeläget. Jag tror säkert att vi är benägna att både ändra och
              avstå eftersom, förstå mig rätt, det handlar om vårt eget klimat.
              Klimatet kan vi inte dela in efter nationsgränser eller kontinentgränser.
            </seg>
          </u>
          <u>
            <seg>
              Med vårt relativt nymornade intresse för växthuseffekten vet
              vi att barn dör som flugor för att man inte har rent vatten, och
              för att det inte finns resurser. Gör det inte det? Finns det inte
              resurser? Jo, resurserna finns, men på fel ställe, om jag får
              uttrycka det så.
            </seg>
          </u>
          <u>
            <seg>
              Herr talman! Jag tycker att man ska ha all respekt för det som
              nu gång på gång lyfts fram och expedieras, nämligen att mottagarländerna
              inte får vara hur många som helst. Effektiviteten i biståndet
              kan naturligtvis öka. Man skulle kunna fråga: I vilka sammanhang
              kan inte effektiviteten öka? Det kan inte bara vara på det här
              området.
            </seg>
          </u>
          <u>
            <seg>
              Man kan känna en viss ängslan det vore oärligt att inte tillstå
              det över att allt tal om begränsningar av antalet länder och allt
              tal om effektivitet kan vara något som man använder som kamouflage
              för att dra ned på biståndet. Det kan också sänka biståndsviljan.
              Det är väldigt viktigt att biståndsviljan hålls uppe hos medborgarna.
              Om man ständigt hör att det är för många länder och att effektiviteten
              är dålig måste det till motkrafter för att inte folk ska tänka:
              Varför ska vi då ge bistånd?
            </seg>
          </u>
          <u>
            <seg>
              Herr talman! Jag tror att vi när vi resonerar om bistånd av någon
              obegriplig anledning bortser från att mottagarländerna är under
              utveckling. Vi har en benägenhet att i de resonemang som förs
              applicera våra svenska hundraåriga väl uppbyggda och fungerande
              administrationer på mottagarländerna. Det är inte hedervärt.
            </seg>
          </u>
          <u>
            <seg>
              Jag minns att en ambassadör vid namn Anders Jonsson som tjänstgjort
              på UD under ett stort antal år skrev en rapport där han visade
              hur det stod till i det svenska samhället på den tiden då vi befann
              oss i vad man brukar uttrycka som en take off -period, alltså
              de 20 år innan vi lyftes upp till en industrialiserad nivå.
            </seg>
          </u>
          <u>
            <seg>
              Allt gick inte väloljat och fungerade. Det fanns både det ena
              och andra missgreppet att påtala i vårt svenska samhälle. Det
              vore nog inte så dumt om Anders Jonssons alster någon gång lästes
              av oss när tid ges.
            </seg>
          </u>
          <u>
            <seg>
              Herr talman! Det är speciellt en motion som har vidrörts och
              som jag vill understryka avslutningsvis. Den är skriven av kristdemokraterna
              Rosita Runegrund och Désirée Pethrus Engström. Den handlar om
              hiv- och aidssituationen i världen.
            </seg>
          </u>
          <u>
            <seg>
              I Afrika, i Asien och runt om i världen ökar spridningen med
              en enorm fart. Det är faktiskt ofattbart att detta inte uppmärksammas
              mer det måste vi säga.
            </seg>
          </u>
          <u>
            <seg>
              I vissa delar av Sydafrika, exempelvis i KwaZulu/Natal-provinsen,
              räknar man med att 3040 procent är hivpositiva. Om en bråkdel
              av den siffran hade varit gällande i vårt land eller i något annat
              europeiskt land hade detta varit en absolut förstasidesnyhet dag
              ut och dag in.
            </seg>
          </u>
          <u>
            <seg>
              Man ska akta sig för att göra jämförelser det är ofta inte särskilt
              lyckat men jag kan inte låta bli. Vi kan komma ihåg vilken uppståndelse
              det var runt den så kallade fågelinfluensan och risken för en
              pandemi. Det var huvudnyhet under den period som man trodde att
              den fanns över oss lika säkert som ja, vad då? Var det inte så
              att risken fanns där eller vi trodde eller fruktade att pandemin
              skulle drabba oss?
            </seg>
          </u>
          <u>
            <seg>
              Det verkar som om vi håller ifrån oss intresset och engagemanget
              för hiv- och aidssituationen världen över, inte enbart i Afrika,
              utan i grannländer, i Ryssland, i Kina, i Indien och så vidare
              därför att smittan, som väl är, inte har fått fart i vårt land,
              i varje fall inte i den omfattningen.
            </seg>
          </u>
          <u>
            <seg>
              Herr talman! Det är alldeles klart att vi inte ska se slappt
              på biståndsgivandet. Det är naturligtvis så att vi alla vill se
              effektivitet. Men, herr talman, det kan absolut inte vara så att
              vi inte känner till behov som finns, och vi vet att resurser krävs.
              Om vi är dåliga på att skapa god effektivitet är det inget skäl
              för att minska biståndet. Då får vi i så fall öka biståndet för
              att nå den effektivitet och den nivå som vi skulle önska.
            </seg>
          </u>
          <u>
            <seg>
              Herr talman! Jag skulle också gärna vilja stryka under MR-frågorna,
              men den talartid som jag har uppsatt har gått. Det är klart att
              MR-frågorna är utomordentligt centrala. Sedan må ursäkta grisar,
              kor och allt vad det är komma i andra hand.
            </seg>
          </u>
          <note>
            I detta anförande instämde Else-Marie Lindgren (kd).
          </note>
          <note type="speaker">
            Anf. 53 KENT HÄRSTEDT (s) replik:
          </note>
          <u>
            <seg>
              Herr talman! Jag vill börja med att tacka Alf Svensson. Jag tyckte
              att det var en visserligen väl inlindad men ändå signal om att
              kd är berett att ta lite strid för biståndets integritet i alliansen.
              Det uppskattar vi.
            </seg>
          </u>
          <u>
            <seg>
              Det kan väl också vara lämpligt att ställa en och annan fråga
              till Alf Svensson och hoppas på ett hyggligt ärligt svar. Då skulle
              jag vilja ställa två frågor.
            </seg>
          </u>
          <u>
            <seg>
              Den ena gäller det här med att åka iväg till OECD:s Dacmöte och
              verka för att förändra biståndsreglerna, för att öppna för säkerhetsinsatser.
              Var detta en gemensam position från alliansen? Var detta någonting
              ni alla ställde upp på? Eller ska man tolka detta som att det
              är Moderaterna i regeringen som har drivit den linjen? Eller är
              det väl förankrat i Kristdemokraterna, och ställer ni upp på det?
              Annars ska jag låta bli att komma med kritik och attacker på kd
              just i det avseendet. Så det kan vara bra att få ett svar på den
              frågan.
            </seg>
          </u>
          <u>
            <seg>
              Den andra frågan är: Hur ser Kristdemokraterna på den kontinuerliga
              urgröpningen av biståndet? Jag tror nog att man tvingas till den
              formen av kompromisser i lägen då det är väldigt tufft för Sveriges
              ekonomi. Men nu går det ju lysande för Sveriges ekonomi. Är det
              i ett sådant läge rimligt att man gröper ur biståndet och tar
              pengar till skuldavskrivningar, till flyktingkostnader och vill
              öppna reglerna för pengar till säkerhetsinsatser och så vidare?
            </seg>
          </u>
          <u>
            <seg>
              Jag skulle gärna vilja höra Kristdemokraternas syn på de här
              frågorna.
            </seg>
          </u>
          <note type="speaker">
            Anf. 54 ALF SVENSSON (kd) replik:
          </note>
          <u>
            <seg>
              Herr talman! Jag är helt övertygad om att Kent Härstedt vet svaren,
              men det är ändå trevligt att få komma med dem.
            </seg>
          </u>
          <u>
            <seg>
              Det är klart att Kristdemokraterna tar strid för biståndet. Jag
              höll på att säga: Vad har vi annars att ta strid för? Det här
              är absolut angeläget och nödvändigt. Det är inte en profilfråga,
              utan det har att göra med att vi talar om att människovärdet är
              universellt. Vi ställer gärna upp på travesteringen att alla äro
              våra systrar och bröder som på jorden bo och bygga. Det är inte
              fråga om geografiska avstånd.
            </seg>
          </u>
          <u>
            <seg>
              Sedan, för att nu hinna svara på frågorna också och inte bara
              prata vidare om detta som jag tycker är centralt, var det inte
              förankrat. Det gäller alltså OECD-mötet. Nu har ju biståndsministern
              hävdat att hon är feltolkad. Biståndsministern gör gällande att
              det handlar om att se till att intensifiera eller indoktrinera
              är kanske ett bättre ord insikten om MR-frågornas betydelse i
              olika grupper. Det har jag inget emot. Jag har inget emot att
              man ser till att poliser eller militärer eller vilka det nu är
              får sig en duvning när det gäller respekten för mänskliga fri-
              och rättigheter. Men det är inte detsamma som att det ska läcka
              pengar till försvarsinsatser.
            </seg>
          </u>
          <u>
            <seg>
              Jag är helt klar på det området. Börjar man resonera så kan vi
              lägga ned biståndet. Börjar man säga att vi måste ha ett antal
              stridsvagnar där för att bistånd ska kunna bedrivas är det kört.
            </seg>
          </u>
          <u>
            <seg>
              Det var väl ett klart svar på den frågan. Och när det gäller
              flyktingkostnader minns jag väldigt väl, från början av 90-talet,
              att det rådde delade meningar mellan Socialdemokraterna och andra
              partier. Det har varit en tvistefråga i alla tider. Det är klart
              att Kent Härstedt vet att jag vill att så mycket som möjligt ska
              gå till fattigdomsbekämpning.
            </seg>
          </u>
          <note type="speaker">
            Anf. 55 KENT HÄRSTEDT (s) replik:
          </note>
          <u>
            <seg>
              Herr talman! Ja, detta är bekymmersamt i två delar.
            </seg>
          </u>
          <u>
            <seg>
              Det ena är om biståndsministern är feltolkad. Det vill vi inte
              att hon ska vara. Men så feltolkad kan man väl inte vara när man
              åker ned till OECD:s Dackommitté och reserverar sig med en klar
              text om att man vill att biståndet ska öppnas för säkerhetsinsatser?
            </seg>
          </u>
          <u>
            <seg>
              Jag ska med glädja dela med mig av det protokollet till Alf Svensson
              i eftermiddag; jag ska mejla över det. Där har Sverige klart och
              tydligt reserverat sig, som enda europeiska land, för att biståndet
              ska öppnas.
            </seg>
          </u>
          <u>
            <seg>
              Sedan är det det andra. Alf Svensson menade att hon misstolkades
              i medierna, för hon vill att det ska öppnas för insatser vad det
              gäller mänskliga rättigheter. Då saknar dessvärre biståndsministern
              kunskap, just i det avseendet i alla fall, för det ryms gott och
              väl inom gällande Dacregler och inom biståndsreglerna. Det är
              också sådant som Sverige redan sysslar med i olika avseenden.
              Det gäller utbildning i mänskliga rättigheter och annat. Jag har
              försäkrat mig om det nu på morgonen, på Sidas styrelsemöte. Jag
              frågade då vad det var som rymdes inom nuvarande verksamhet.
            </seg>
          </u>
          <u>
            <seg>
              I båda fallen är det alltså bekymmersamt. I det ena fallet åker
              vi ned som enda europeiska land och reserverar oss i protokollet
              tillsammans med USA och Kanada för att öppna biståndet för en
              sådan brutal förändring. Pengar ska läcka från ett bistånd som
              är ungefär en tiondel eller en femtondel av världens militära
              resurser. Vi behöver inte öppna biståndet i den riktningen.
            </seg>
          </u>
          <u>
            <seg>
              I det andra fallet är det bekymmersamt om kommunikationen missuppfattas
              på det här sättet. Motivet, åtminstone som jag har sett i de intervjuer
              som biståndsministern har gett, för att de har verkat för det
              här är att de vill ge utbildning i mänskliga rättigheter till
              Afrikanska unionens militärer.
            </seg>
          </u>
          <u>
            <seg>
              Ja, någonstans får man kanske hoppas att vi kan börja ställa
              krav på deras militära utbildningar. Jag vet inte om vi ska åka
              ned och ha militärutbildningar i Afrika. Jag tror snarast att
              de måste ta det ansvaret själva.
            </seg>
          </u>
          <note type="speaker">
            Anf. 56 ALF SVENSSON (kd) replik:
          </note>
          <u>
            <seg>
              Herr talman! Jag kan bara referera till det som jag har kunnat
              få mig till livs via medier. I det sammanhanget har Gunilla Carlsson,
              biståndsministern, kraftfullt betonat att det hon avsåg, och avser,
              var att göra satsningar på utbildning i mänskliga rättigheter.
              Det sanktionerar jag till fullo. Sedan får vi väl reda ut vad
              som står i protokollet och vad som står i reservationen. Jag har
              inte tillgång till det.
            </seg>
          </u>
          <note type="speaker">
            Anf. 57 BODIL CEBALLOS (mp) replik:
          </note>
          <u>
            <seg>
              Herr talman! Alf Svensson bad mig att inte ta replik vad gäller
              klimatfrågan. Jag lovar att jag inte ska göra det. Däremot vill
              jag tala om för Alf Svensson, som säger att det är ett relativt
              nymornat intresse för klimatet, att intresset inte är nymornat
              hos mig. Det finns många och stora grupper här i landet som har
              ägnat sig åt klimatfrågorna under många år. Tyvärr är det många
              som inte ens har kommit till stadiet att de är nymornade, utan
              de har inte ens vaknat.
            </seg>
          </u>
          <u>
            <seg>
              Men sedan gäller det MR-frågorna. Självklart är detta oerhört
              viktigt. Jag vet inte om jag misstolkades tidigare.
            </seg>
          </u>
          <u>
            <seg>
              Jag ville försöka förklara att man måste tala med människor på
              ett språk som människor förstår. Om jag pratar på en nivå och
              den andra personen är på en annan så blir ju kommunikationen fel.
              Man når inte varandra. Vi kan tala om demokrati med en person
              som inte någonsin har hört ordet men som kanske ändå lever med
              någon form av demokratiskt byråd, och då finns någon form av demokrati
              ändå. Vi måste prata med människor på ett språk som människor
              förstår.
            </seg>
          </u>
          <u>
            <seg>
              Det jag egentligen gick upp i talarstolen för är att du pratar
              om mottagarländerna och att det sägs att de inte får vara hur
              många som helst. Det ska vara effektivt. Jag var positiv till
              att höra en del av det du säger, för det verkar som att du fortfarande
              vill ha ett starkt bistånd och kanske inte lika koncentrerat som
              regeringen vill.
            </seg>
          </u>
          <u>
            <seg>
              Vi har fått höra i utskottet eller av Gunilla Carlsson att man
              inte tar bort ett bistånd som finns utan att någon annan tar över.
              Då är frågan vad som egentligen händer i Latinamerika. Vem tar
              över i Latinamerika om det dras ned där? Blir det Chávez som tar
              över, eller blir det Ahmadinejad från Iran som tar över? Han har
              varit där och utlovat en hel del bistånd. Vad tycker vi om det?
            </seg>
          </u>
          <note type="speaker">
            Anf. 58 ALF SVENSSON (kd) replik:
          </note>
          <u>
            <seg>
              Herr talman! Man kan inte förvänta sig att jag ska veta vem som
              i så fall skulle ta över. Om vi är överens om att vi ska minska
              antalet mottagarländer så är vi väl överens om, hoppas på och
              ska verka för att det finns någon där fortsättningsvis. Det har
              också sagts av biståndsministern att enskilda organisationer ska
              kunna fortsätta att finnas i de områden där vi drar oss undan
              från statlig sida.
            </seg>
          </u>
          <u>
            <seg>
              Det här är under utredning. Precis som Gunilla Carlsson också
              har sagt är det väldigt lätt att säga att vi ska minska antalet.
              När det sedan ska ske kommer det att visa sig, tror jag, att det
              inte är så enkelt som vi trodde. Låt oss vänta med att känna ängslan
              över vad som inträffar när Sverige minskar antalet mottagarländer
              tills den debatten kommer och de besluten ska tas.
            </seg>
          </u>
          <note type="speaker">
            Anf. 59 BODIL CEBALLOS (mp) replik:
          </note>
          <u>
            <seg>
              Herr talman! Jag tycker inte att vi ska vänta med att ängslas
              tills förslaget ligger på bordet. Det är nu vi ska försöka påverka
              förslaget så att det blir så bra som möjligt eller så lite skadligt
              som möjligt.
            </seg>
          </u>
          <u>
            <seg>
              Det är sant. Vi har också hört att frivilligorganisationerna
              ska kunna fortsätta att arbeta, men bland frivilligorganisationerna
              finns det en stor ängslan. Det går olika signaler till frivilligorganisationerna.
              Vilka frivilligorganisationer är det som kommer att kunna fortsätta
              att arbeta som tidigare? Alla kommer kanske inte att kunna göra
              det.
            </seg>
          </u>
          <u>
            <seg>
              Och inom vilka områden kommer man att kunna arbeta? Man kanske
              arbetar med en viss fråga i ett visst land. Om den frågan tas
              bort från biståndskalendern, vad kan då den organisationen fortsätta
              med där? Många gånger är det kyrkor och andra samfund som är de
              huvudsakliga NGO:er som finns i vissa länder.
            </seg>
          </u>
          <u>
            <seg>
              Det här är något som du, Alf Svensson, verkligen borde bevaka
              och se till så att det blir ett bra förslag som kommer någon gång
              till hösten. Vi vet inte alls när. Någon gång till midsommar har
              jag hört att det ska vara relativt klart. Men jag vet inte när.
              Det vet ni mycket bättre naturligtvis.
            </seg>
          </u>
          <u>
            <seg>
              I höstas sade du så här i debatten för att försvara den 1 ½ miljard
              som gick till skuldavskrivningar: Men Sida får ändå 600 miljoner
              mer än tidigare. De har aldrig fått så mycket pengar, och de vet
              inte vad de ska göra av alla pengar.
            </seg>
          </u>
          <u>
            <seg>
              Ungefär så sade du. Då var det 600 miljoner mer. Nu går 700 miljoner
              bort. Hur tänker du lösa den ekvationen?
            </seg>
          </u>
          <note type="speaker">
            Anf. 60 ALF SVENSSON (kd) replik:
          </note>
          <u>
            <seg>
              Herr talman! Jag skulle vilja se det citatet. Så slappt tror
              jag inte att jag har uttalat mig. I så fall får jag lägga in reservation
              nästa gång jag talar.
            </seg>
          </u>
          <u>
            <seg>
              Jag tror mycket väl att det går att göra av med de pengar som
              satsas på bistånd, och jag tror att man kan satsa dem mer effektivt.
              Det kommer jag att tro livet ut. Vi når aldrig någon fulländning.
            </seg>
          </u>
          <u>
            <seg>
              Vi talar om antalet mottagarländer. Är det antal mottagarländer
              vi har nu det absolut optimala, det klokaste antal vi över huvud
              taget kan ha? Ska vi ha fler, eller ska vi ha färre?
            </seg>
          </u>
          <u>
            <seg>
              Det verkar av och till, i varje fall när jag försöker lyssna
              på debatten, som om väldigt många tycker att det kanske vore klokare
              med färre och att vi gör upp med andra länder om vad andra länder
              ska ta för nischer om jag får använda uttrycket i sitt biståndsgivande,
              så vi inte är där och krafsar med samma bistånd och kräver en
              massa uppmärksamhet. Det har exempelvis varit fallet i Tanzania
              som brukar nämnas.
            </seg>
          </u>
          <u>
            <seg>
              Om vi ska lämna några länder som i dag är mottagarländer är det
              klart att det uppstår vissa komplikationer. Men jag går inte omkring
              och ängslas över det. Jag tror att vi kommer att lösa det. Självklart
              ska jag göra allt vad som står i min lilla ringa makt för att
              vara observant på de här frågorna så att det sker på ett så, såvitt
              jag kan bedöma, klokt sätt som möjligt.
            </seg>
          </u>
          <note type="speaker">
            Anf. 61 BIRGITTA OHLSSON (fp):
          </note>
          <u>
            <seg>
              Herr talman! Jag vill inleda med att jag egentligen inte skulle
              ha representerat Folkpartiet i denna debatt utan en av mina kolleger
              som fick förhinder. Därav har jag fått fyra minuters talartid
              och inte åtta minuter.
            </seg>
          </u>
          <u>
            <seg>
              Jag vill också betona att det är glädjande att nästan 90 procent
              av Sveriges riksdags partier och ledamöter står bakom detta betänkande.
              Det är en stor seger att vi har en enighet i den svenska biståndspolitiken,
              dock med en del nyansskillnader.
            </seg>
          </u>
          <u>
            <seg>
              Att främja frihet och demokrati, att bekämpa fattigdom och svält,
              att inte vika en tum när mänskliga fri- och rättigheter kränks,
              att stå för en biståndspolitik som är glasklar värderingsmässigt,
              aktivistisk i fält och modig i handling tycker jag bör vara målet
              för samtliga partier i denna riksdag. Det var sannerligen inte
              bättre förr. Frihandeln, demokratin och friheten vinner nya segrar
              varje dag på jorden. De tar människor ur fattigdom, ur svält och
              förtryck. Men fortfarande är diktaturer, naturkatastrofer och
              elände vardag för miljarder individer på jorden.
            </seg>
          </u>
          <u>
            <seg>
              Biståndet kan aldrig krossa världsfattigdomen. Däremot kan det
              vara ett utmärkt smörjmedel för att just främja fenomen som demokrati,
              mänskliga rättigheter, marknadsekonomi och rättsstat. Det kan
              väl inte ha undgått någon som är läskunnig i detta land att det
              är en stor debatt för tillfället huruvida biståndet har varit
              effektivt genom historien.
            </seg>
          </u>
          <u>
            <seg>
              Det har funnits många projekt som många av oss bör skämmas över
              och som inte har lett vare sig till att utrota fattigdom eller
              att främja demokrati. Men jag tycker att det är vår moraliska
              plikt att tala om att allt inte kan reduceras till ett lands ekonomiska
              tillväxt. Vi måste också diskutera den mänskliga tillväxten. Bistånd
              har hjälpt otroligt många människor att få värdigare, mer rättfärdiga
              och bättre liv.
            </seg>
          </u>
          <u>
            <seg>
              Vi tar några exempel. För 20 år sedan fick drygt 50 procent av
              Tanzanias skolbarn gå i skolan. I dag är det hela 95 procent.
              Sjukdomen smittkoppor dödade miljoner människor på 50-, 60- och
              70-talen. Den sjukdomen är i dag utrotad. Antalet kvinnor som
              har tillgång till en god mödravård ökar i många länder. Det har
              i praktiken nått upp till västnivå i länder som var urfattiga
              för bara några decennier sedan.
            </seg>
          </u>
          <u>
            <seg>
              Det är viktigt att betona att bistånd hjälper. Men världen är
              inte direkt rosenskimrande. Jag roade mig i morse, när jag förberedde
              detta anförande, med att läsa på Förenta nationernas krisorgans
              hemsida om vad som hade hänt i världen bara över natten.
            </seg>
          </u>
          <u>
            <seg>
              Det rapporterades att vårens översvämningar i Madagaskar, Zambia
              och Moçambique hade skördat ytterligare nya offer. Det rapporterades
              att Robert Mugabe, som är Zimbabwes diktator, under gårdagskvällen
              hade gjort en räd mot de mänskliga rättigheterna och börjat förfölja
              katoliker djupt inne i landet. Det rapporterades att strider hade
              rasat under natten i Sri Lanka mellan gerillan de tamilska tigrarna
              och regeringen. Det är en konflikt som bara det senaste året har
              skördat 4 000 människoliv. Dessa individers ofrihet, lidande och
              brist på värdigt liv är det vår moraliska skyldighet att försöka
              åtgärda.
            </seg>
          </u>
          <u>
            <seg>
              För oss i den borgerliga regeringen är det väldigt viktigt att
              betona att anti-korruption, transparens och utvärdering sätts
              i centrum i biståndet med effektivitet. Vi har betonat i det här
              betänkandet att de medborgerliga och politiska rättigheterna måste
              få mycket större tyngd än vad de har haft hittills. Man kan aldrig
              kompromissa bort rätten att tycka, tänka och tro fritt.
            </seg>
          </u>
          <note type="speaker">
            Anf. 62 HANS LINDE (v) replik:
          </note>
          <u>
            <seg>
              Herr talman! Varje år lägger världen ned mellan 8 000 och 10
              000 miljarder kronor på vapenhandel. Samtidigt säger FN att det
              skulle krävas 900 miljarder för att uppfylla de åtta millenniemålen.
              Tänk om vi kunde ta en tiondel av dagens utgifter för vapenhandel
              och upprustning och i stället lägga dem på att implementera och
              förverkliga millenniemålen. Tänk vilken dramatisk skillnad det
              skulle göra runt om i världen. Fattigdomen skulle halveras. Antalet
              barn, i synnerhet unga tjejer, som fick utbildning skulle öka.
              Hiv/aids, tbc och malaria skulle pressas tillbaka och jämställdheten
              mellan män och kvinnor skulle öka dramatiskt. Det enda logiska
              i det här sammanhanget skulle vara att ta den där tiondelen från
              vapenhandel och upprustning och lägga den på biståndsmedel och
              biståndsinsatser för att uppfylla millenniemålen. Men den svenska
              regeringen säger precis tvärtom.
            </seg>
          </u>
          <u>
            <seg>
              Det skulle vara intressant att höra om Folkpartiet har stått
              bakom den här linjen. Har ni gett klartecken till den svenska
              regeringen att driva linjen inom OECD-Dac att biståndsmedel ska
              kunna finansiera militära insatser? Man undrar över vad regeringen
              egentligen har i kikaren.
            </seg>
          </u>
          <u>
            <seg>
              Vi har haft lite olika funderingar om vad som var tanken med
              att driva denna linje med OECD-Dac. Gunilla Carlsson säger att
              medlen ska gå till utbildning av soldater i Afrika. Det är fullt
              möjligt redan med det bistånd som finns. Christian Holm sade tidigare
              att de skulle gå till minröjning. Det är inga problem att i dag
              använda biståndsmedel till minröjningsinsatser.
            </seg>
          </u>
          <u>
            <seg>
              Vad har egentligen regeringen i kikaren när man åker till OECD-Dac
              och som enda europeiskt land tillsammans med USA och Kanada driver
              att biståndsmedel ska kunna finansiera militära insatser?
            </seg>
          </u>
          <note type="speaker">
            Anf. 63 BIRGITTA OHLSSON (fp) replik:
          </note>
          <u>
            <seg>
              Herr talman! Vi diskuterade vapenexporten i utrikesutskottet
              i förra veckan. Jag vill betona att även om det är skamligt att
              världen lägger ned så mycket pengar på vapen och militära insatser
              och så lite pengar på bistånd är det ändå viktigt att slå fast
              att fria demokratier måste få använda vapen för att försvara demokratin
              och de mänskliga rättigheterna.
            </seg>
          </u>
          <u>
            <seg>
              När det gäller den heta frågan huruvida man ska få använda biståndspengar
              till olika militära insatser är Folkpartiets position mycket klar.
              Naturligtvis bör man kunna ha ett större samarbete mellan olika
              humanitära insatser och militära projekt ute på fältet. En ökad
              förståelse för det samarbetet kan ibland vara viktig för att bistånd
              ska kunna komma fram.
            </seg>
          </u>
          <u>
            <seg>
              Men när det gäller finansieringskostnaden är vår utgångspunkt
              oerhört klar. Bistånd ska inte finansiera svenska soldatlöner
              och inte heller vapen. Det är två skilda budgetar. Vi har en försvarsbudget,
              och vi har en biståndsbudget. Däremot ska man kunna samarbeta.
            </seg>
          </u>
          <u>
            <seg>
              Det finns två kriterier som Gunilla Carlsson, biståndsministern,
              tog upp på detta Dacmöte. Dessa två kriterier är godkända av övriga
              partier. Det ena var att öppna upp när det gäller minröjning.
              Man kan använda biståndspengar till det. Det är ett ganska nytt
              beslut som Dac tog för några år sedan. Men man ska kunna vidga
              det. Den svenska regeringen har lagt 110 miljoner från förra budgeten
              på minröjning. Det kan ökas betydligt.
            </seg>
          </u>
          <u>
            <seg>
              Det andra var det specifika som tagits upp av tidigare talare
              från alliansen att man ska kunna utbilda soldater i mänskliga
              fri- och rättigheter. Det handlade om dessa två kriterier.
            </seg>
          </u>
          <u>
            <seg>
              Alla vet att det pågår en diskussion på svenska ledarsidor runt
              om i Sverige. Det pågår en diskussion i partierna och ute i samhället
              om denna fråga, och vi i Folkpartiet har en tydlig syn.
            </seg>
          </u>
          <note type="speaker">
            Anf. 64 HANS LINDE (v) replik:
          </note>
          <u>
            <seg>
              Herr talman! Birgitta Ohlsson talade i sitt anförande om den
              stora enighet som finns i kammaren om biståndspolitiken. Det skulle
              finnas några små nyansskillnader. Jag tror att jag och Birgitta
              Ohlsson tolkar begreppet nyansskillnader väldigt olika.
            </seg>
          </u>
          <u>
            <seg>
              När vi recenserar Birgitta Ohlssons agerande under det senaste
              året då vi haft en borgerlig regering kan vi nämligen se att Birgitta
              Ohlsson var emot att biståndspengar skulle gå till skuldavskrivningar
              men röstade ja till detta i kammaren. Birgitta Ohlsson var emot
              att biståndspengar skulle gå till flyktingsmottagande men röstade
              ändå för det i kammaren. Birgitta Ohlsson är emot att biståndsmedel
              ska gå till finansiering av militära insatser, men hon stöder
              en regering som genomför just den politiken. Birgitta Ohlsson
              säger att bistånd inte ska få gå till diktaturer. Regeringen säger
              en helt annan sak.
            </seg>
          </u>
          <u>
            <seg>
              Vi ska inte gå in på den vapenexportdebatt vi hade i förra veckan,
              men där fanns det en rad åsiktsskillnader mellan Birgitta Ohlsson
              och den regering hon utgör underlag till. Någonstans börjar man
              ändå undra. När ska du, Birgitta Ohlsson, välja sida? Ska du vara
              i opposition, eller ska du vara regeringsunderlag? Ska du vara
              regeringsunderlag får du börja ta konsekvenserna av det.
            </seg>
          </u>
          <u>
            <seg>
              Finns det över huvud taget någonting i den borgerliga biståndspolitik
              vi ser i dag som du står bakom, Birgitta Ohlsson? På punkt efter
              punkt ser vi att du har invändningar och en helt annan åsikt.
            </seg>
          </u>
          <note type="speaker">
            Anf. 65 BIRGITTA OHLSSON (fp) replik:
          </note>
          <u>
            <seg>
              Herr talman! När det gäller att använda bistånd till olika militära
              insatser är det faktiskt inte någon förändring i regeringens position.
              Den dag det föreslås ett beslut som innebär att man ska finansiera
              svenska trupper med biståndspengar och annat, då kommer det att
              bli en stor debatt. Jag tror att väldigt många av mina allianskamrater
              håller med om denna linje. Den är väldigt fast och tydlig.
            </seg>
          </u>
          <u>
            <seg>
              När det gäller de andra frågorna som du tog upp, Hans Linde,
              har ju ditt eget parti Vänsterpartiet de senaste fyra åren varit
              med om att använda biståndspengar till flyktingmottagande, vilket
              för övrigt är Dacmässigt, enligt Dacs regler. Socialdemokraterna
              har gjort detta med stöd av Vänsterpartiet och Miljöpartiet, och
              ditt parti röstade igenom det. Det är alltså ingen nyhet.
            </seg>
          </u>
          <u>
            <seg>
              Den före detta socialdemokratiska försvarsministern Leni Björklund
              luftade gång på gång tankar om att man kanske skulle använda svenska
              biståndspengar till att finansiera internationell trupp. Det var
              något som hon luftade offentligt i debatten, kanske på samma sätt
              som många av er tolkar att vår biståndsminister Gunilla Carlsson
              har gjort i dag. Men det är som sagt en tolkning. Det är en diskussion,
              inget fast beslut.
            </seg>
          </u>
          <note type="speaker">
            Anf. 66 KENT HÄRSTEDT (s) replik:
          </note>
          <u>
            <seg>
              Herr talman! Jag vet inte riktigt hur jag ska börja, för det
              finns stora skillnader. I det här fallet har den svenska regeringen
              åkt till mötet och som enda europeiskt land agerat. Det står ingenting
              i protokollet om de begränsningar Birgitta Ohlsson hänvisar till.
              Jag tror inte ens att det var Gunilla Carlsson som åkte till Dacmötet.
              Det brukar nämligen inte vara biståndsministrar som åker på Dackommittémöten.
              Jag är därför tveksam till den uppgiften.
            </seg>
          </u>
          <u>
            <seg>
              Birgitta har stått och talat sig varm för mänskliga rättigheter
              och demokrati. Samtidigt tvingas än en gång Folkpartiet vika sig
              när det gäller mänskliga rättigheter och demokratiinsatser exempelvis
              i Ryssland. På den punkten blev ni fullständigt överkörda. Om
              ni kämpar för de värdeord du nämner här är det ett totalt svek
              att dra sig ur Ryssland i detta läge och ta bort stödet till människorättsgrupper,
              till demokratiföreträdare och till journalister på tv-stationer
              som i dag känner sig hotade och förföljda.
            </seg>
          </u>
          <u>
            <seg>
              Att å ena sidan tala sig varm som Carl Bildt gjorde i samband
              med krisen i Estland för en tid sedan, att åka och begråta Anna
              Politkovskajas begravning som företrädare för Sverige och sedan
              åka hem och stänga av kranen för stöd till de grupper som kämpar
              för ett öppet och fritt samhälle i Ryssland är ett stort svek.
              Det sveket står Folkpartiet bakom, även om Birgitta Ohlsson står
              i talarstolen och säger något annat. Vi har fått vår egen variant
              av Read my lips i Sverige. Att ni ställer upp på detta antar jag
              är en engångsföreteelse, det också, Birgitta Ohlsson.
            </seg>
          </u>
          <note type="speaker">
            Anf. 67 BIRGITTA OHLSSON (fp) replik:
          </note>
          <u>
            <seg>
              Herr talman! Jag betackar mig för Kent Härstedts krokodiltårar.
              De smakar mycket salt. Du företrädde tidigare själv en regering
              som drev igenom beslut efter beslut som du har räknat upp. Det
              var exempelvis slentrian att den svenska socialdemokratiska regeringen
              använde biståndspengar till flyktingmottagande. Du kritiserade
              detta i ditt anförande, medan din partikollega Pär Nuder i ett
              uttalande för ett tag sedan sade att det gjorde vi också. Där
              kan vi i alla fall ha en intellektuell hederlighet.
            </seg>
          </u>
          <u>
            <seg>
              Du tog också väldigt tydligt upp frågan om vapen, men du företräddes
              tidigare av en försvarsminister, Leni Björklund, som gärna gick
              ut i debatten och sade att det nog vore ett gott förslag att använda
              svenska biståndspengar till svenska soldater ute i trupp. Nog
              har de idéerna luftats också i det röda blocket.
            </seg>
          </u>
          <u>
            <seg>
              Vad gäller frågan om Ryssland kan jag säga att det är ett oerhört
              dåligt politiskt beslut. Det har vi i Folkpartiet påverkat. Vi
              har tagit upp det med Carl Bildt, utrikesministern. De förhoppningar
              vi har fått är att det ska återställas till höstbudgeten.
            </seg>
          </u>
          <u>
            <seg>
              Det har varit en komplikation vad gäller biståndet till Ryssland.
              De flesta av oss är eniga om att vi ska fasa ut Ryssland därför
              att landet har nått en viss nivå av ekonomi. Det handlar exempelvis
              om infrastruktursatsningar och om storskaliga projekt. Däremot
              får inte stödet till civilsamhället, stödet till mänskliga fri-
              och rättigheter, naggas i kanten och gå från 100 miljoner till
              10 miljoner. Det är ett väldigt dåligt beslut.
            </seg>
          </u>
          <u>
            <seg>
              Jag kan avslutningsvis säga att en ljusglimt är att stödet från
              den borgerliga regeringen till en del andra oppositionsgrupper
              i världen har ökat mycket. Vitryssland tror jag kommer att få
              70 miljoner kronor. Oppositionen i Zimbabwe, civilsamhället, kyrkorna
              och fackföreningarna, kommer att få 50 miljoner det kommande året.
              Men Rysslandsbeslutet var väldigt dåligt. Det står jag fast vid.
              Vi gör allt för att försöka ändra det. Den uppfattningen vet jag
              delas av flera ministrar på UD.
            </seg>
          </u>
          <note type="speaker">
            Anf. 68 KENT HÄRSTEDT (s) replik:
          </note>
          <u>
            <seg>
              Herr talman! Skillnaden är ändå ganska stor. Jag kan inte vaccinera
              mig eller gardera mig mot vad alla i det socialdemokratiska partiet
              har sagt vid olika tidpunkter. Men vi har aldrig vid något tillfälle
              verkat i OECD:s kommitté för att öppna biståndet för militära
              insatser. Det skiljer oss åt, och det är en avgrundsstor skillnad
              när man praktiskt verkar för att öppna regelverken för sådana
              insatser.
            </seg>
          </u>
          <u>
            <seg>
              I alltihop är det på något sätt glädjande att Sverige förblev
              det enda landet i Europa som ställde upp på detta. Danmark, England
              och en rad andra europeiska länder ställde inte upp. De reserverade
              sig mot det här.
            </seg>
          </u>
          <u>
            <seg>
              Jag tror att det är en avgörande skillnad oss emellan. Vi kommer
              inte att ställa upp på att biståndspengar går till militära insatser.
              Det ryms en rad insatser inom gällande bistånd som kan handla
              om säkerhetsfrämjande insatser, minröjning, utbildningsinsatser,
              avväpning av barnsoldater och så vidare. Det finns inget skäl
              att tumma på det. Någonstans mellan 10 och 15 gånger så mycket
              pengar går till militära insatser i dag i världen som till bistånd.
              Det behöver inte tas mer biståndspengar till militära ändamål
              utan tvärtom.
            </seg>
          </u>
          <note type="speaker">
            Anf. 69 BIRGITTA OHLSSON (fp) replik:
          </note>
          <u>
            <seg>
              Herr talman! Jag instämmer i det Kent Härstedt tog upp, att det
              bör vara en rågång mellan militära insatser och biståndspengar
              när det gäller finansieringen. Men vi måste kunna se ett större
              samarbetsperspektiv ute på fältet.
            </seg>
          </u>
          <u>
            <seg>
              På väldigt många områden i exempelvis folkmordets Darfur eller
              i Kongo och delar av Uganda är det väldigt svårt att komma fram
              med biståndsinsatser om det inte finns en grundläggande trygghet
              och säkerhet på fältet. Det får man inte heller glömma. Det är
              väldigt viktigt att betona det.
            </seg>
          </u>
          <u>
            <seg>
              Avslutningsvis, för att ännu en gång peka på att dina krokodiltårar
              smakar salt, kan jag konstatera att det var en socialdemokratisk
              regering som den 67 februari 2006 bestämde att man skulle kunna
              använda EKN och avdrag på biståndet. Nog har ni ett förflutet
              också på den punkten som inte är helt lätt att vara stolt över,
              kan jag tänka mig.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Beslut om ärenden som slutdebatterats den 31 maj
          </note>
          <note>
            Punkt 1
          </note>
          <note>
            Punkterna 2 och 3
          </note>
          <note>
            Punkt 1
          </note>
          <note>
            Punkterna 2 och 3
          </note>
          <note>
            Punkt 4
          </note>
          <note>
            8 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <u>
            <seg>
              minst tre fjärdedelar
            </seg>
          </u>
          <u>
            <seg>
              minst tre fjärdedelar
            </seg>
          </u>
          <note>
            Punkt 2
          </note>
          <note>
            Punkt 8
          </note>
          <note>
            Punkt 15
          </note>
          <note>
            Punkt 16
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 4
          </note>
          <note>
            Övriga punkter
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            10 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 1 juni
          </note>
          <note>
            Caroline Helmersson-Olsson
          </note>
          <note>
            Per Lodenius
          </note>
          <note>
            Ulf Holm
          </note>
          <u>
            <seg>
              Nikos Papadopoulos
            </seg>
          </u>
          <note>
            Lena Olsson
          </note>
          <note>
            Lena Olsson
          </note>
          <note>
            Kalle Larsson
          </note>
          <note>
            Karl Gustav Abramsson
          </note>
          <note>
            Ulla Andersson
          </note>
          <note>
            Kalle Larsson
          </note>
          <note>
            Peter Jeppsson
          </note>
          <note>
            Phia Andersson
          </note>
          <note>
            Ulla Andersson
          </note>
          <u>
            <seg>
              Luciano Astudillo
            </seg>
          </u>
          <note>
            Frågorna redovisas i bilaga som fogats till riksdagens snabbprotokoll
            tisdagen den 5 juni.
          </note>
          <note>
            11 § Kammaren åtskildes kl. 13.02.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
