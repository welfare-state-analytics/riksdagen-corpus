<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--16</head>
          <docDate when="2006-11-07 00:00:00">2006-11-07 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2006/07:16
          </note>
          <note>
            Tisdagen den 7 november
          </note>
          <note>
            Kl. 13:30 - 15:22
          </note>
          <note>
            1 § Justering av protokoll
          </note>
          <note>
            Justerades protokollen för den 24 och 26 oktober.
          </note>
          <note>
            2 § Utökning av antalet suppleanter i EU-nämnden
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i EU-nämnden skulle utökas
            från 27 till 28.
          </note>
          <note>
            Kammaren medgav denna utökning.
          </note>
          <note>
            3 § Val av extra suppleant i EU-nämnden
          </note>
          <note>
            Företogs val av extra suppleant i EU-nämnden.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i EU-nämnden
          </note>
          <note>
            4 § Ledigheter
          </note>
          <note>
            Talmannen meddelade att Marie Nordén (s) ansökt om sjukledighet
            under tiden den 7 november10 december.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Stefan Wikén (s) inträtt som ersättare
            för Marie Nordén.
          </note>
          <note>
            Talmannen meddelade att Claes Västerteg (c) ansökt om föräldraledighet
            under tiden den 1 januari31 mars 2007.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Kerstin Hermansson (c) skulle tjänstgöra
            som ersättare för Claes Västerteg.
          </note>
          <note>
            Talmannen meddelade att Gunnar Sandberg (s) ansökt om föräldraledighet
            under tiden den 15 januari31 maj 2007.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Stefan Wikén (s) skulle tjänstgöra som
            ersättare för Gunnar Sandberg.
          </note>
          <note>
            5 § Anmälan om kompletteringsval
          </note>
          <note>
            Talmannen meddelade att Socialdemokraternas riksdagsgrupp anmält
            Stefan Wikén som suppleant i försvarsutskottet, näringsutskottet
            och OSSE-delegationen under Marie Nordéns sjukledighet samt som
            suppleant i civilutskottet och kulturutskottet under Gunnar Sandbergs
            föräldraledighet.
          </note>
          <note>
            Talmannen meddelade att Centerpartiets riksdagsgrupp anmält Kerstin
            Hermansson som suppleant i försvarsutskottet och miljö- och jordbruksutskottet
            under Claes Västertegs föräldraledighet.
          </note>
          <note>
            Talmannen förklarade vald under tiden den 7 november10 december
            till
          </note>
          <note>
            suppleant i försvarsutskottet
          </note>
          <note>
            suppleant i näringsutskottet
          </note>
          <note>
            suppleant i OSSE-delegationen
          </note>
          <note>
            Talmannen förklarade vald under tiden den 15 januari31 maj 2007
            till
          </note>
          <note>
            suppleant i civilutskottet
          </note>
          <note>
            suppleant i kulturutskottet
          </note>
          <note>
            Talmannen förklarade vald under tiden den 1 januari31 mars 2007
            till
          </note>
          <note>
            suppleant i försvarsutskottet
          </note>
          <note>
            suppleant i miljö- och jordbruksutskottet
          </note>
          <note>
            6 § Meddelande om särskild debatt
          </note>
          <note>
            Talmannen meddelade att särskild debatt om arbetslöshetsförsäkringen
            skulle äga rum fredagen den 10 november kl. 9.00.
          </note>
          <note>
            Meddelandet hade delats ut till kammarens ledamöter.
          </note>
          <note>
            7 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2006/07:26
          </note>
          <note>
            Interpellation 2006/07:26 Polisutbildningens framtid
          </note>
          <note>
            Interpellationen kommer att besvaras tisdagen den 14 november
            2006.
          </note>
          <note>
            Skälet till dröjsmålet är andra sedan tidigare inbokade arrangemang.
          </note>
          <note>
            Beatrice Ask
          </note>
          <note>
            Interpellation 2006/07:27
          </note>
          <note>
            Interpellation 2006/07:27 Svensk veteranpolitik
          </note>
          <note>
            Interpellationen kommer att besvaras fredagen den 17 november
            2006.
          </note>
          <note>
            Skälet till dröjsmålet är att statsrådet befinner sig på tjänsteresor
            under de svarstillfällen som finns före den 17 november 2006.
          </note>
          <note>
            Helena Lindberg
          </note>
          <note>
            Interpellation 2006/07:32
          </note>
          <note>
            Interpellation 2006/07:32 Pandemiberedskap och vaccinförsörjning
          </note>
          <note>
            Interpellationen kommer att besvaras fredagen den 17 november
            2006.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Erna Zelmin
          </note>
          <note>
            8 § Svar på interpellation 2006/07:1 om Sveriges deltagande i
            ISAF:s styrka i Afghanistan
          </note>
          <note type="speaker">
            Anf. 1 Utrikesminister CARL BILDT (m):
          </note>
          <note>
            Herr talman! Hans Linde har frågat mig hur jag kommer att förhålla
            mig till Natos begäran om truppförstärkning och rätt för Nato
            att kommendera trupp till olika regioner i landet och vilka initiativ
            jag avser att ta för att ISAF:s mandat ska klargöras. Vidare har
            han frågat vilka initiativ jag avser att ta för att ISAF ska välja
            en annan strategi än Operation Enduring Freedom samt vilka åtgärder
            jag avser att vidta i händelse ISAF tillämpar samma strategi som
            USA-alliansen gjort.
          </note>
          <note>
            Herr talman! Den internationella säkerhetsstyrkan för Afghanistan,
            ISAF, är en FN-mandaterad insats under ledning av Nato. Sveriges
            deltagande är en viktig del i vårt långsiktiga och breda engagemang
            för Afghanistan.
          </note>
          <note>
            Engagemanget för Afghanistan har en stark och bred förankring
            i Sveriges riksdag. Det åskådliggjordes den 7 december förra året
            då samtliga riksdagspartier utom Vänsterpartiet gav sitt medgivande
            till att sända en utökad svensk väpnad styrka för deltagande i
            ISAF.
          </note>
          <note>
            ISAF verkar i Afghanistan i enlighet med ett tydligt mandat från
            FN:s säkerhetsråd under FN-stadgans kapitel VII. Sedan 2003 omfattar
            mandatet hela Afghanistan. Säkerhetsrådet förlängde i september
            i år mandatet med ytterligare ett år till och med oktober 2007
            .
          </note>
          <note>
            Huvuduppgiften för ISAF är att stödja den afghanska regeringen
            i att utsträcka sitt inflytande och sin kontroll över hela landet.
            Genom militär närvaro och samverkan med lokala afghanska myndigheter
            bidrar ISAF till utvecklingen av en stabil säkerhetssituation.
            Därmed skapas förutsättningar för återuppbyggnad och humanitära
            insatser.
          </note>
          <note>
            Under sommaren och hösten har ISAF utvidgats till södra och östra
            Afghanistan. Det är områden där säkerhetssituationen är betydligt
            mer instabil än i norra och västra Afghanistan, där ISAF verkat
            fram till dess. Att säkerheten förbättras och att den afghanska
            regeringen kan nå ut med sitt inflytande i alla regioner är avgörande
            för den politiska utvecklingen i Afghanistan och för säkerheten
            i regionen i dess helhet. Regeringen stöder därför utvidgningen
            av ISAF till att omfatta hela Afghanistan.
          </note>
          <note>
            ISAF:s mandat har inte förändrats till följd av utvidgningen
            av insatsen. Däremot är utmaningarna för trupperna i söder och
            i öster naturligtvis större och delvis annorlunda än de utmaningar
            som man har mött i de norra delarna av landet.
          </note>
          <note>
            Herr talman! Utvidgningen har inneburit att ISAF övertagit det
            huvudsakliga säkerhetsansvaret för södra och östra Afghanistan
            från den USA-ledda koalitionen Operation Enduring Freedom, OEF.
            Däremot har ISAF inte övertagit dess mandat. Det är två separata
            insatser med skilda mandat och i huvudsak skilda ledningsstrukturer.
          </note>
          <note>
            I och med att ISAF och OEF verkar i samma områden ökar däremot
            behovet av samverkan och informationsutbyte mellan insatserna.
            ISAF och OEF samarbetar kring ambulans-, evakuerings- och understödsflyg
            och andra resurser för undsättning av utsatta enheter. Samverkan
            sker med bibehållande av respektive insats skilda mandat.
          </note>
          <note>
            Riksdagens medgivande för regeringen att utöka Sveriges deltagande
            i ISAF syftade till att möjliggöra övertagandet av den regionala
            enheten för säkerhet och återuppbyggnad i Mazar-e-Sharif i norra
            Afghanistan.
          </note>
          <note>
            Sverige har tydligt angivit för Nato att svensk trupp endast
            får användas i norra Afghanistan. Det är därför inte aktuellt
            att sända svensk trupp till andra delar av landet. Sveriges insats
            behövs i norr för att fortsätta arbetet med att konsolidera säkerhetssituationen
            där.
          </note>
          <note>
            Genom den utökade insatsen i norra Afghanistan har Sverige bidragit
            till att frigöra resurser för ISAF:s fortsatta utvidgning. På
            så sätt bidrar vi till ökad säkerhet och utveckling i hela landet.
          </note>
          <note>
            När Sverige ställer en regional enhet för säkerhet och återuppbyggnad
            till förfogande till ISAF tar vi vår del av ansvaret och bidrar
            till säkerheten, som är en förutsättning för det afghanska folkets
            utveckling av sitt eget land. Alternativet är ett sammanfallande
            Afghanistan med omfattande konsekvenser för landet, för regionen
            och för oss själva.
          </note>
          <note>
            Då Hans Linde, som framställt interpellationen, anmält att han
            var förhindrad att närvara vid sammanträdet medgav talmannen att
            Jacob Johnson i stället fick delta i överläggningen.
          </note>
          <note type="speaker">
            Anf. 2 JACOB JOHNSON (v):
          </note>
          <note>
            Herr talman! Jag får på vägnar av interpellanten Hans Linde,
            som för tillfället deltar i en svensk FN-delegation i New York,
            tacka utrikesminister Carl Bildt för svaret.
          </note>
          <note>
            I sitt svar tecknar Carl Bildt en bakgrund till ISAF, som ju
            står för International Security Assistance Force, att den har
            ett FN-mandat och en bred förankring i riksdagen, dock med undantag
            av just Vänsterpartiet, att mandatet sedan 2003 täcker hela Afghanistan
            och att mandatet förlängdes i september att gälla ytterligare
            ett år. Det är en korrekt men enligt min uppfattning otillräcklig
            beskrivning av situationen som utrikesministern ger i sitt svar.
          </note>
          <note>
            Låt mig först kort motivera varför Vänsterpartiet, som enda parti
            i den svenska riksdagen, har motsatt sig engagemanget i ISAF.
            Det gjorde vi därför att vi ej kunde acceptera att stödja det
            folkrättsvidriga krig som alliansen i påstått självförsvar påbörjade
            två månader efter attacken den 11 september 2001 i New York. USA
            ställde därmed i praktiken FN inför fait accompli, och FN nödgades
            godkänna den Natoledda ISAF-styrkan i syfte att försöka rädda
            det som räddas kunde av säkerheten i ett av alliansen sönderbombat
            land. Det finns för övrigt anledning att påminna om att USA genom
            att förse talibanerna med vapen i samband med kriget mot den sovjetiska
            ockupationen på 1980-talet självt starkt har bidragit till dagens
            besvärliga situation i landet.
          </note>
          <note>
            Medan alliansens militär med hjälp av Operation Enduring Freedom
            hade som uppgift att besegra talibanerna och tillfångata och oskadliggöra
            Usama bin Ladin har det blivit ISAF:s uppgift att, som namnet
            anger, utgöra en internationell assisterande säkerhetsstyrka.
            USA och dess allierade håller nu på att erfara den historiskt
            kända insikten att det är hart när omöjligt för främmande militärmakter
            att tvinga fram en modernisering av detta höglänta bergiga land.
            Andra stormakter har misslyckats tidigare. USA håller nu på att
            minska sitt militärengagemang i landet, bland annat för att kunna
            överföra trupper till ett annat också folkrättsvidrigt krig, nämligen
            det i Irak.
          </note>
          <note>
            Herr talman! Utrikesministern sade i sitt svar att med hjälp
            av utökade insatser i norra Afghanistan har Sverige bidragit till
            att frigöra resurser för ISAF:s fortsatta utvidgning till att
            omfatta hela Afghanistan. Detta möjliggör i sin tur för USA att
            förflytta trupp till Irak, och det svenska engagemanget i ISAF
            kan därmed ses som ett indirekt stöd till USA:s ockupation av
            Irak.
          </note>
          <note>
            ISAF:s utökade ansvar för säkerheten i hela Afghanistan innebär
            och det är poängen i interpellationen naturligtvis att ISAF-styrkan
            kommer att befinna sig i ett helt annat läge, nämligen från att
            vara en assisterande styrka får nu ISAF alltmer själv huvudansvaret
            för säkerheten i landet. Det blir oundvikligen så att det blir
            främst ISAF-styrkan som talibaner och andra regeringsopponenter
            kommer att ställas inför, till exempel det som i utrikesministerns
            svar kallades för lokala afghanska myndigheter. Där ingår bland
            annat krigsherren Abdul Rashid Dostum en man med många brott på
            sitt samvete och knappast någon känd lojal företrädare för regeringen
            i Kabul.
          </note>
          <note>
            Det är denna förändrade situation som interpellationen handlar
            om och som enligt min och interpellantens uppfattning leder till
            behovet av en ny strategi i detta arbete. Är det inte så, Carl
            Bildt, att tidigare historiska erfarenheter och erfarenheterna
            hittills under Operation Enduring Freedom säger oss att det är
            dags att tänka om?
          </note>
          <note type="speaker">
            Anf. 3 ALLAN WIDMAN (fp):
          </note>
          <note>
            Herr talman! Jag vill gärna inleda med att instämma i den beskrivning
            som utrikesministern gjorde av den betydelse som ISAF:s insats
            har i Afghanistan och för det afghanska folkets framtid.
          </note>
          <note>
            Det är inte bara en viktig operation som ISAF utför i Afghanistan
            utan den är också utomordentligt svår och farlig. Det torde vara
            så att Sveriges bidrag till ISAF tillhör en av de svåraste och
            farligaste uppgifterna som den svenska Försvarsmakten just nu
            utför. Man kan peka på attentatet den 25 november förra året då
            två svenska soldater fick plikta med livet. Under det senaste
            halvåret har utvecklingen inte heller gått i rätt riktning när
            det gäller att bygga säkerhet och stabilitet i landet.
          </note>
          <note>
            Den operation som Sverige nu genomför i Afghanistan byggdes upp
            av den gamla socialdemokratiska regeringen, som också uttalade
            att Sveriges engagemang i Afghanistan skulle vara långsiktigt.
            Utrikesminister Carl Bildt bekräftade nu långsiktigheten i sitt
            svar i dag.
          </note>
          <note>
            Mot bakgrund av svårigheterna, riskerna och att Sverige planerar
            att stanna under lång tid måste man ställa sig frågan om den operation
            som byggts upp av den gamla regeringen och som i dag finns i landet
            har rätt struktur. Är Sverige tillräckligt robust i sin närvaro?
            Har svensk trupp rätt materiel och bemanning? Finns det en tillräcklig
            diplomatisk och politisk backup för det militära uppdraget? Är
            de insatser som Sverige gör från polisens sida, på diplomatisk
            nivå och även via Försvarsmakten korrekt samordnade? Den gamla
            regeringen byggde upp insatsen, men kommer det att ske någon översyn
            av insatsen från den nya regeringens sida utifrån de aspekter
            jag nyss nämnde?
          </note>
          <note>
            I budgetpropositionen kunde man läsa att det nu är på väg att
            utarbetas en nationell strategi för våra internationella insatser.
            En bärande del i resonemanget om en nationell strategi har varit
            att just koppla våra militära insatser till konkreta politiska
            mål.
          </note>
          <note>
            Kommer vår närvaro i Afghanistan att kopplas till konkreta politiska
            resultat?
          </note>
          <note type="speaker">
            Anf. 4 Utrikesminister CARL BILDT (m):
          </note>
          <note>
            Herr talman! Hans Linde har ett mycket hedervärt skäl att inte
            vara här i dag. Vi sänder våra hälsningar till New York och hoppas
            att han gör en värdefull insats där.
          </note>
          <note>
            Jacob Johnson hade ett antal synpunkter, och huvuddelen av dem
            handlade om sådant som ligger lite utanför vad vi har domvärjo
            över här, det vill säga USA i största allmänhet. Jag har lite
            svårt att förstå Vänsterpartiets inställning, men det beror väl
            på en del andra svårigheter. Man säger att det hade varit bättre
            om talibanerna hade varit kvar och att man inte hade gjort ett
            ingripande mot dem. Att kalla detta folkrättsvidrigt är väl ändå
            att ta till. Det här har skett med så solida mandat från FN:s
            säkerhetsråd som det över huvud taget går att uppnå. Varje del
            av denna insats är en del av det som har beslutats av FN:s säkerhetsråd
            och där säkerhetsrådet hela tiden uppmanar oss till ytterligare
            insatser.
          </note>
          <note>
            Det blir inte så mycket bättre sedan när vi får höra talas om
            att det att vi nu är aktiva i norr innebär att amerikanerna kan
            dra sig ur landet. Det verkar som om Vänsterpartiets inställning
            är att talibanerna först och främst ska vara kvar eller att amerikanerna
            ska vara där och att det vi gör för att eventuellt ersätta amerikanerna
            är alldeles felaktigt. Det är fullt möjligt att det finns logik
            i detta, men den undgår mig för ögonblicket.
          </note>
          <note>
            Allan Widman ställde ett antal högst relevanta frågor, och han
            underströk det fanns med i interpellationssvaret att detta är
            en mycket komplicerad operation. Jacob Johnson erinrade om den
            historiska bakgrunden vad gäller Afghanistan ett inte alldeles
            lätt område att etablera en bestående fungerande stabil statsmakt
            över.
          </note>
          <note>
            Vi ska inte göra oss några illusioner om att detta är något lätt.
            Det är sannolikt det svåraste som vi har varit engagerade i. Den
            senaste rapporten från FN:s generalsekreterares representant i
            mitten av september har också ett påtagligt bekymmersamt tonfall.
            Det är inget skäl till att ge upp och säga att vi överlämnar Afghanistan
            till talibanerna igen, men det är ett skäl att göra lite av det
            som jag tror att Allan Widman var inne på, det vill säga att titta
            på detta med lite annorlunda ögon. Det är inte bara en ny svensk
            regering som gör detta, utan den diskussionen pågår lite här och
            var just nu. Både försvars- och biståndsministrarna avser att
            besöka Afghanistan inom förhoppningsvis en inte alltför lång framtid.
            Vi har redan olika diskussioner hur man kan måhända titta på möjligheten
            av att balansera ekonomiska, sociala och militära insatser på
            ett något annorlunda sätt.
          </note>
          <note>
            När detta är sagt ska då sägas att om man inte har säkerheten
            i landet, om vi har krigsherrar, knarkkungar eller islamistiska
            fundamentalister som springer omkring och spränger allting i luften
            som är i närheten av demokrati och utveckling, kommer ingenting
            av detta att gå. Säkerheten är det fundament på vilket vi ska
            bygga, men det som vi ska bygga utöver detta har vi anledning
            att titta på lite noggrannare och se vilka internationella initiativ
            vi, i samverkan med andra länder, kan ta för att få insatsen att
            kanske ha något större förutsättningar att lyckas än vad som framgår
            av de lite mer bekymrade rapporter vi har tagit del av under den
            senaste tiden.
          </note>
          <note type="speaker">
            Anf. 5 JACOB JOHNSON (v):
          </note>
          <note>
            Herr talman! När det gäller historiken är det naturligtvis så
            att Vänsterpartiet har tagit ställning mot USA:s krig mot terrorismen.
            Vi anser inte att det är en konstruktiv väg som USA har slagit
            in på i största allmänhet. Vi har motsatt oss det svenska deltagandet
            i ISAF, och vi anser att Sverige bör lämna styrkan så som den
            är utformad i dag.
          </note>
          <note>
            Det som interpellationen egentligen handlar om är hur man ska
            se på läget i dag. Är det inte så att säkerhetssituationen har
            förändrats och att det inte blir trovärdigt när utrikesministern
            säger att ISAF:s mandat är oförändrat? I och med att Operation
            Enduring Freedom minskar sin insats och ISAF utökar sin insats
            blir det alltmer ISAF som kommer att stå för det utländska säkerhetsarbetet
            i Afghanistan och dra på sig kritik och även krigshandlingar från
            talibaner och andra krafter som finns där.
          </note>
          <note>
            Måste inte då det internationella samfundet tänka över sin strategi
            i politiken för att uppnå en säkerhetslösning i Afghanistan? Det
            har ju bland annat påpekats av Svenska Afghanistankommitténs generalsekreterare
            Bengt Kristiansson, som nämns i interpellationen, att om ISAF
            övertar den militära strategi som USA har misslyckats med kommer
            rimligtvis också ISAF att misslyckas. Måste inte då utrikesministern,
            som är ansvarig för utrikesförbindelserna, ta initiativ till en
            diskussion om att omforma den här strategin?
          </note>
          <note>
            Människorättsorganisationer har också riktat hård kritik mot
            behandlingen av fångar som Operation Enduring Freedom har haft.
            Föreligger det nu inte risk för att ISAF alltmer även får överta
            sådana frågeställningar och får ett ännu svårare uppdrag? Blir
            inte ISAF huvudfiende för motståndsmännen bland talibanerna i
            Afghanistan?
          </note>
          <note>
            Det krävs ett nytänkande, och jag tycker inte att utrikesministern
            antyder att han anser att detta behövs. Jag tycker att det är
            en svaghet.
          </note>
          <note type="speaker">
            Anf. 6 ALLAN WIDMAN (fp):
          </note>
          <note>
            Herr talman! Jag gläder mig åt det besked som jag uppfattar att
            utrikesministern ger om en översyn av strukturen på allt det som
            Sverige gör i Afghanistan. Jag tror att det är särskilt viktigt
            att en sådan översyn också omfattar, som utrikesministern själv
            säger, själva samordningen mellan de olika insatser som görs från
            svensk sida.
          </note>
          <note>
            Jag vill egentligen bara fylla på med att säga att när man tittar
            på vad som händer på marken i Afghanistan kan det tyckas att det
            är i söder och öster som de stora säkerhetsriskerna finns. Så
            är det självklart, men samtidigt tror jag att det är viktigt att
            man inser att det finns spridningsrisker i den miljö som nu har
            uppstått i Afghanistan och att det i alla delar av landet kan
            uppstå oheliga allianser mellan dem som ägnar sig åt narkotikabrottslighet
            och de religiösa fundamentalister som gör landet osäkert.
          </note>
          <note>
            En av de frågor som jag ställde fick kanske inte ett så tydligt
            svar, och därför skulle jag vilja besvära utrikesministern och
            upprepa den. Det gäller detta att koppla de insatser som vi gör
            till konkreta politiska resultat: Vad ska uppnås med insatsen
            för att Sverige med gott samvete ska kunna avsluta sitt arbete
            i Afghanistan?
          </note>
          <note type="speaker">
            Anf. 7 Utrikesminister CARL BILDT (m):
          </note>
          <note>
            Herr talman! För att anknyta till Allan Widmans av mig ofullständigt
            besvarade andra fråga, tror jag att man ska vara lite försiktig
            med den typen av konditionalitet. Det finns mål uppsatta det är
            de som fanns i Bonnprocessen, och det är de som finns i det så
            kallade The Afghanistan Compact som antogs i början av året.
          </note>
          <note>
            Sedan ska man vara medveten om, när man ger sig in i vad jag
            kallar statsbyggandeinsatser, att oavsett var man gör insatserna
            är det insatser på lång tid där det inte finns några lättköpta
            segrar eller snabba framsteg. Det kommer att krävas väldigt mycket
            av tålamod, politiskt och strategiskt tålamod, under lång tid
            för att få dessa statsbildningar, ofta i väldigt sköra och söndrade
            områden, att fungera. Det gäller generellt. Jag talar mot bakgrund
            av viss erfarenhet, och det gäller i all synnerhet i ett land
            som Afghanistan.
          </note>
          <note>
            Det innebär inte att vi inte ska sätta upp bestämda politiska
            mål, men vi ska vara försiktiga med att säga att om tre månader
            ska detta uppnås då kan vi bara drabbas av besvikelser. Vi måste
            inse att det är ett långsiktigt engagemang för stabilitet i Afghanistan
            som vi har gett oss in i. Inom den ramen måste vi hela tiden utvärdera
            det.
          </note>
          <note>
            Jag var i Washington nyligen, och bland det som jag diskuterade
            där var också kanske mot bakgrund av erfarenheter från Balkan
            och civil-militär samverkan i operationerna där att man ska titta
            med lite nya ögon på det som vi nu ser i Afghanistan. Jag tror
            att det behövs. Vi ska diskutera detta och olika initiativ med
            nordiska kolleger inom loppet av de närmaste dagarna.
          </note>
          <note>
            Jacob Johnson ställde frågan: Ska man inte omforma det här på
            ett eller annat sätt? Då är vi inne på den mer konstruktiva delen
            av diskussionen. Annars trodde jag att Vänsterpartiet ville avveckla,
            att vi skulle dra oss ur och överlåta det hela åt talibaner eller
            vad det nu är för någonting. Den linjen avvisar vi med viss kraft,
            av lätt insedda skäl. Det skulle innebära att vi ställde oss vid
            sidan om hela FN-systemets uppmaningar i den delen.
          </note>
          <note>
            Men det krävs en ständig prövning och en ständig diskussion.
            Jag tycker att det är väldigt bra att vi har fått denna diskussion,
            och vi kommer att ha flera diskussioner. Man kan inte ha ett engagemang
            i en så pass prövande operation som den vi har i Afghanistan utan
            att vi hela tiden har en förankring i det politiska systemet för
            de utmaningar som vi kommer att stå inför. Där lyssnar vi självfallet
            gärna på de synpunkter som kan finnas.
          </note>
          <note>
            Svenska Afghanistankommittén nämndes. Jag har tidigare varit
            mycket i kontakt med deras verksamhet, och jag har mycket stor
            respekt för vad de gör. Det finns många från svensk sida som har
            varit aktiva i Afghanistan, självfallet nu på senaste tiden i
            de militära operationerna men också olika humanitära och andra
            organisationer som har en betydande kunskapsbas. Även om det kan
            finnas nyanser mellan dem det finns det alltid i en svår situation
            råder det en grundläggande enighet om att vi inte ska överge Afghanistan.
            Vi har gett oss in i ett engagemang som må vara svårt, krävande,
            kostsamt och tidskrävande och där vi hela tiden ska diskutera
            hur det ska utformas, men att överge det vore att svika både Afghanistan
            och principer som vi står för i alla andra sammanhang.
          </note>
          <note type="speaker">
            Anf. 8 JACOB JOHNSON (v):
          </note>
          <note>
            Herr talman! Jag uppfattar utrikesministerns senaste inlägg som
            något slags öppning och en beredskap att vilja ompröva den strategi
            som i dag tillämpas.
          </note>
          <note>
            Jag kan då bara med hänvisning till vad som sades i regeringsförklaringen
            om en uppgradering av betydelsen av den transatlantiska länken
            uppmana utrikesministern att utnyttja den förbindelse som han
            har med till exempel USA:s företrädare för att ge en insikt om
            att man måste ha en annan typ av strategi än att försöka lösa
            det här endast med vapen och besegra fienden. Man kanske måste
            ha kanaler för att lösa upp den här konflikten på ett annat sätt.
          </note>
          <note>
            Jag avslutar med att tacka utrikesministern för svaret, och jag
            hoppas att vi kan få en förändrad politik, som på sikt leder till
            en bättre situation för Afghanistan.
          </note>
          <note type="speaker">
            Anf. 9 Utrikesminister CARL BILDT (m):
          </note>
          <note>
            Herr talman! Förändrad, nej jag skulle kalla den utvecklad. Så
            är det alltid. Som jag sade i svaret, står vi inför en ny situation
            i och med att ISAF:s mandat nu har utsträckts till de södra och
            östra delarna av landet och successivt kommer att utvidgas till
            hela Afghanistan.
          </note>
          <note>
            Det ställer annorlunda krav, för det är mycket mer besvärliga
            områden. Där konfronteras ISAF med en synnerligen våldsam opposition.
            Den är inte riktad i första hand mot ISAF-styrkorna, utan den
            spränger skolor, demokratiskt valda borgmästare, barn och vad
            som kommer i dess väg. Det är klart att vi i en sådan situation
            också måste vara beredda att använda vapenmakt för att säkra den
            demokratiska regim som försöker kämpa i Kabul med att kontrollera
            den här situationen. Den vapenmakten måste vi vara beredda att
            använda. Det ligger i det mandat som FN:s säkerhetsråd har gett.
            Men sedan måste statsbyggandet hela tiden utvecklas.
          </note>
          <note>
            Jag säger mycket tydligt att man inte löser detta enbart med
            militära medel nej, de politiska, sociala och ekonomiska medlen
            är avgörande för att detta ska fungera på sikt. Men utan de militära
            medlen för att hålla tillbaka dem som vill förstöra och spränga
            allt i luften kommer ingenting att gå. Då överlämnar vi allt till
            talibanerna igen, och det är det ingen som vill.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2006/07:25 om hotet mot den demokratiskt
            valda regeringen i Bolivia
          </note>
          <note type="speaker">
            Anf. 10 Utrikesminister CARL BILDT (m):
          </note>
          <note>
            Herr talman! Hans Linde i New York har frågat mig vilka initiativ
            jag avser att ta för att dels försvara den folkvalda regeringen
            i Bolivia, dels förhindra att framträdande politiker inom Europeiska
            unionen och Europabaserade transnationella företag deltar i kampanjer
            mot den demokratiskt valda regeringen i Bolivia samt vilka initiativ
            jag avser att ta för att understödja en uppbyggnad av den bolivianska
            demokratin.
          </note>
          <note>
            Bolivias president Evo Morales är landets förste demokratiskt
            valda president som tillhör urbefolkningen. Det är en viktig utveckling
            i ett land som länge präglats av politisk instabilitet. Landet
            lider dock av fortsatta problem med fattigdom, social oro och
            kokaproduktion. Frågan om ökat regionalt självstyre för nio av
            landets delstater är en annan mycket stor utmaning.
          </note>
          <note>
            Sverige och den europeiska unionen ser med oro på de underliggande
            konflikter som kommer till uttryck i vilda strejker, i väpnade
            konfrontationer och i kraftig polarisering mellan olika grupper
            i samhället. Processen med en konstituerande församling för att
            reformera landets konstitution som just tagit sin början kan leda
            landet i en positiv riktning. En förutsättning är att processen
            är transparent och att konstitutionen blir en gemensam grund för
            det politiska livet. Icke-demokratiska influenser utifrån skulle
            kunna verka negativt på den bolivianska demokratin.
          </note>
          <note>
            Sverige har ett långsiktigt utvecklingssamarbete med Bolivia
            och bidrar sedan början av 1990-talet med ca 200 miljoner svenska
            kronor per år. Målet är att minska fattigdomen och att öka integrationen
            i samhället. Ett demokratiskt samhälle måste inkludera alla delar
            av landet och dess befolkning. Genom Europeiska kommissionen stöder
            vi ytterligare insatser i Bolivia med totalt ca 45 miljoner euro
            per år. Bolivia är såväl Sveriges som EU-kommissionens största
            mottagarland i Sydamerika. Sverige är berett att fortsätta att
            ge bistånd till Bolivia för att bidra till att minska fattigdomen
            och stärka demokratin i landet.
          </note>
          <note>
            Privata företag verkar utifrån sina affärsmässiga intressen.
            Det är inte en fråga för den svenska regeringen att kommentera.
            Däremot är det viktigt för Bolivia att ett investeringsvänligt
            klimat upprätthålls. Morales regering har deklarerat att man vill
            ändra förutsättningarna för privat ägande inom energisektorn samt
            genomföra en jordreform. Förhandlingar med ägarna har varit komplicerade.
            Det är viktigt att denna process sker på ett transparent sätt
            och inom ramen för rättsstatens principer.
          </note>
          <note>
            Då Hans Linde, som framställt interpellationen, anmält att han
            var förhindrad att närvara vid sammanträdet medgav talmannen att
            Jacob Johnson i stället fick delta i överläggningen.
          </note>
          <note type="speaker">
            Anf. 11 JACOB JOHNSON (v):
          </note>
          <note>
            Herr talman! Jag får återigen på vägnar av interpellanten Hans
            Linde, som alltså befinner sig i New York, tacka utrikesministern
            för svaret.
          </note>
          <note>
            Den förra interpellationen handlade ju om säkerhetssituationen
            i ett av världens fattigaste länder. Denna interpellation handlar
            om hotet mot demokratin i ett annat land i en annan världsdel,
            nämligen Bolivia. Bolivia är det fattigaste landet i Latinamerika
            och hade till exempel 2004 en bni på bara ca 7 000 kr per invånare,
            att jämföras med till exempel Chiles ca 50 000 kr och Sveriges
            ca 300 000 kr. Ska vi tro på dessa siffror är alltså vi svenskar
            drygt 40 gånger rikare än bolivianerna i genomsnitt.
          </note>
          <note>
            I Bolivia har den indianska ursprungsbefolkningen förtryckts
            i århundraden, alltsedan den europeiska kolonisationen på 1500-talet.
            Och det är först nu i och med segern för den indianske bondeledaren,
            Evo Morales, som den indianska folkmajoriteten på allvar fått
            inflytande i sitt eget land. Det är enligt min och Vänsterpartiets
            uppfattning en mycket positiv utveckling som förtjänar allt stöd.
          </note>
          <note>
            När nu den bolivianska regeringen under Morales söker säkra sitt
            lands rättmätiga krav på tillgång till landets naturrikedomar
            och ändra den gamla konstitutionen från slutet av 1800-talet,
            som var anpassad för den spanskättade oligarkin, utmanas naturligtvis
            såväl inhemska som utländska krafter.
          </note>
          <note>
            I sitt svar instämmer utrikesministern i det positiva att Morales
            är den förste demokratiskt valda presidenten som kommer från urbefolkningen.
            Där är vi alltså eniga. Bildt säger vidare att landet lider av
            fattigdom, social oro och kokaproduktion. Här anser jag att det
            är viktigt att betona dels skillnaden mellan kokaodling och kokainframställning,
            dels att president Morales nu aktivt arbetar tillsammans med bondebefolkningen
            så att endast koka för det egna traditionella lokala behovet ska
            odlas i framtiden. Men för att man ska lyckas med detta måste
            en dialog föras med bönderna och dessa erbjudas andra utkomstmöjligheter.
            Det är ej en framkomlig väg, som tidigare regeringar valt, att
            framför allt satsa på repressiva insatser mot de kokaodlande lantbrukarna.
          </note>
          <note>
            Det är också viktigt att förstå kokans grundläggande betydelse
            för den bolivianska högplatåns befolkning. Kokabladet är mycket
            näringsrikt och innehåller till exempel mer kalcium än mjölk.
            Det är viktigt inte minst eftersom befolkningen i hög grad är
            laktosintolerant i denna del av Bolivia.
          </note>
          <note>
            När det gäller det som utrikesministern benämnde som vilda strejker,
            väpnade konfrontationer och kraftig polarisering mellan olika
            grupper bör det understrykas att begreppet vilda strejker nog
            passar bättre för att beskriva en avtalsvidrig arbetsvägran från
            kollektivanslutna arbetare och tjänstemän i Sverige än situationen
            i Bolivia. Där har det enligt min uppfattning och kunskap mer
            handlat om lockouter ledda av företagsrepresentanter, ofta i maskopi
            med mer eller mindre fascistiska organisationer med ursprung i
            diktaturtiden på 1980-talet.
          </note>
          <note>
            Carl Bildt uttalar sin oro över icke-demokratiska influenser
            utifrån som kan verka negativt på den bolivianska demokratin.
            Till dem vill jag hänföra CIA som via USA:s ambassad i La Paz
            ofta utövat ett otillbörligt inflytande i samma anda som Monroedoktrinen,
            sedan början av 1800-talet, där USA betraktar Latinamerika som
            sin bakgård.
          </note>
          <note>
            Min tid rinner ut, men, som sagt, demokratin i Bolivia är värd
            allt vårt stöd.
          </note>
          <note type="speaker">
            Anf. 12 Utrikesminister CARL BILDT (m):
          </note>
          <note>
            Herr talman! I denna senare mening av Jacob Johnson kan jag inte
            annat än instämma. Demokratin har självfallet vårt stöd. Bolivia
            är, som påpekats, ett utomordentligt fattigt land. Dess historia
            är en historia av konflikter som skär på många ledder, självfallet
            inklusive dem som nämndes. Men nu är där i alla fall något av
            en positiv utveckling. Vi har fått en någorlunda stabilitet, ska
            jag säga. Jag drar lite på det, som ni hör, därför att så stabilt
            som man skulle önska är det givetvis inte.
          </note>
          <note>
            Evo Morales är en folkvald president med ett mycket brett mandat.
            Det är självfallet viktigt att det i alla delar representeras.
            Han har rätt att vidta en del av de åtgärder som han har vidtagit
            även om de har varit kontroversiella och man i och för sig kan
            ifrågasätta om de är de allra mest lämpliga när det gäller att
            attrahera det kapital och det kunnande som krävs för att Bolivia
            ska kunna komma upp på en högre utvecklingsnivå. Han har väl också
            orsakat åtminstone en viss diskussion med sin något förändrade
            inställning till kokaproduktionen, som nämndes. Jag håller med
            om att det inte är en alldeles lätt materia att hantera uppe i
            Anderna, där det finns ett traditionellt bruk av detta. Men detta
            traditionella bruk har i stort sett ersatts av en kommersiell
            produktion som syftar på helt andra marknader, för att uttrycka
            saken försiktigt. Där är det viktigt att bestämda åtgärder vidtas
            mot detta, och gränsen för tolerans av koka måste sättas mycket
            mycket snävt.
          </note>
          <note>
            Icke-demokratiskt inflytande är vi alla emot i alla sammanhang,
            vad vi nu menar med detta. Jacob Johnson har med sina glasögon
            ett mycket bestämt perspektiv på vad detta skulle vara. Den mening
            som jag har här kan måhända nästan mer tolkas som en liten fingervisning
            till de länder, Venezuela och Kuba, som har försökt att göra Bolivia
            till något slags brohuvud för sina politiska planer på den latinamerikanska
            kontinenten. Jag tror inte heller det eller andra former av försök
            att utnyttja den bolivianska situationen ligger i det intresse
            vi har, nämligen att stabilisera utvecklingen.
          </note>
          <note>
            Låt mig till sist konstatera att såvitt jag förstår, med reservation
            för att all information kan vara bristfällig, har just de arbetskonflikter
            som har varit aktuella den senaste tiden bilagts. Det har också
            uppnåtts åtminstone en halvöverenskommelse eller en överenskommelse
            med de stora olje- och gasbolagen. Det är framför allt det brasilianska
            bolaget, som har haft ansvaret för att försöka utvinna de stora
            gasresurserna och utnyttja dem för Brasilien. Morales ville nationalisera,
            delvis med relativt dramatiska metoder. Men där har man nu uppnått
            någon typ av överenskommelse. Det återstår att se om denna överenskommelse
            kommer att göra det möjligt för landet att få den utvecklingspotential
            för landet i dess helhet som dessa betydande naturresurser självfallet
            utgör.
          </note>
          <note type="speaker">
            Anf. 13 JACOB JOHNSON (v):
          </note>
          <note>
            Herr talman! Det är bra att utrikesministern understryker att
            Morales har ett brett folkligt mandat. Han erhöll 54 % av de avgivna
            rösterna i presidentvalet och det redan i första omgången. Nu
            när den indianska befolkningen på ett helt annat sätt deltar i
            det politiska arbetet, en befolkning som tidigare levt näst intill
            i ett apartheidsystem, har man fått ett annat djup och en annan
            förankring av just demokratin i Bolivia. Det är det som är så
            viktigt, att det nu kan få fortsätta och få omvärldens stöd.
          </note>
          <note>
            Som Hans Linde tog upp i sin interpellation var det uttalande
            lite märkligt som en EU-kommissionär fällde att demokratin i Bolivia
            är svag. Det var ett förklenande omdöme om demokratin. Tvärtom
            fördjupas demokratin nu och förstärks på ett avgörande sätt. Det
            förtjänar Sveriges och EU:s fortsatta stöd. Vi kan påminna oss
            om att demokrati i dess ursprungliga betydelse betyder folkmakt.
          </note>
          <note>
            Carl Bildt har också i sitt svar resonerat om de privata företagen
            att de ska verka utifrån affärsmässiga intressen och att det är
            viktigt att ett investeringsvänligt klimat upprätthålls. Det investeringsklimat
            som gällde tidigare kan nog snarare karakteriseras som en näst
            intill ohämmad exploatering av naturresurser utan ekologiska och
            sociala hänsyn. Evo Morales krävde av de internationella energibolagen
            att de skulle gå med på en omförhandling av villkoren så att de
            liknar de villkor som gäller i andra delar av världen, till exempel
            i Norge, när det gäller oljeutvinning. De har, som utrikesministern
            själv sade, gått med på det, och det är en positiv utveckling.
            Vi kan kanske se att olika konflikter successivt läggs åt sidan
            och att den fördjupade demokratiseringen och makten över de egna
            naturresurserna utvecklas positivt.
          </note>
          <note>
            Carl Bildt, jag återkommer till ert favorituttryck den transatlantiska
            länken. Atlanten är ett stort hav. På andra sidan ligger en, ja
            till och med två stora kontinenter. Så jag vill uppmana utrikesministern
            att bidra till att stödja den demokratiska länken i det fattiga
            landet högt uppe i Anderna på den andra sidan av den stora Atlanten.
          </note>
          <note type="speaker">
            Anf. 14 Utrikesminister CARL BILDT (m):
          </note>
          <note>
            Herr talman! Jag tar till mig denna eleganta vinkling av den
            transatlantiska länken som Jacob Johnson åstadkom i slutet av
            sitt inlägg. När vi talar om den transatlantiska länken handlar
            det inte huvudsakligen om detta. Det vet vi alla. Men varför inte
            se den amerikanska kontinenten i sin helhet och utveckla förbindelserna
            med den, och där ingår också detta.
          </note>
          <note>
            Låt mig bara kort konstatera att jag tror att när EU-kommissionären
            har uttalat att den bolivianska demokratin är svag är det nog
            ett uttalande som ska ses i det längre historiska perspektivet.
            Bolivia tillhör inte den starkaste eller solidaste av demokratier
            på den latinamerikanska kontinenten. Det vet vi. Det innebär inget
            uttalande om det valresultat som ledde till att Evo Morales fick
            makten, men i ett längre historiskt perspektiv är det utan tvekan
            sant. Och det leder till att vi måste ha en viss omsorg om den
            process som nu är så att den inte utsätts för större påfrestningar
            än vad det bräckliga fundamentet kan tåla.
          </note>
          <note>
            Omförhandlingen av villkoren är egentligen inget för Sveriges
            riksdag eller Sveriges regering att ha någon synpunkt på. De har
            rätt till suveränitet i sin egen lagstiftning i dessa frågor.
            Jag vill bara göra den anmärkningen att det är bra att det sker
            på ett sådant sätt att man bibehåller någorlunda goda relationer
            med sina grannländer det är framför allt Brasilien som har varit
            aktuellt plus att man har möjlighet att till Bolivia få det kunnande
            och det kapital som är en nödvändighet för att man ska kunna utvinna
            de tillgångar som gör det möjligt att lyfta både den ekonomiska
            och den sociala utvecklingen i Bolivia. Även det tror jag i det
            längre perspektivet har sin betydelse för stabiliteten i den bolivianska
            demokratiska utvecklingen.
          </note>
          <note type="speaker">
            Anf. 15 JACOB JOHNSON (v):
          </note>
          <note>
            Herr talman! Demokratibegreppet handlar om många saker, bland
            annat om yttrandefrihetsfrågor. I landet Bolivia med sin tradition
            och den stora makt som de gamla spanskättlingarna har haft kontrollerar
            dessa fortfarande större delen av medierna. När alternativa kritiska
            tidningar publiceras görs det under besvärliga förhållanden. Jag
            har här med mig en tidning, El Observador, vars redaktör Juan
            Almazán Jaimes har hotats till livet för att han publicerar ganska
            enkla artiklar i denna tidning. Det är också något att lägga på
            minnet att man måste garantera yttrandefrihet och att man får
            delta i debatten på lika villkor.
          </note>
          <note>
            Jag vill avsluta den här debatten med att återknyta till att
            det är viktigt att Sverige stöder demokratiseringen i Bolivia.
            Det kan göras på många olika sätt. Det handlar bland annat om
            Bolivias ekonomiska situation. Sverige är en av Bolivias stora
            långivare. Sverige skulle kunna följa Norges exempel att avskriva
            tidigare lån som har tagits under diktaturtiden i Bolivia. Jag
            fordrar inget svar av utrikesministern om det nu, men det är ett
            exempel på hur man kan gå vidare och stödja den demokrati som
            så väl behöver vårt stöd.
          </note>
          <note type="speaker">
            Anf. 16 Utrikesminister CARL BILDT (m):
          </note>
          <note>
            Herr talman! Låt mig bara utnyttja det exempel med tidningen
            som jag inte känner till detaljerna om som en god illustration
            till det som EU-kommissionären hade sagt, nämligen att den demokratiska
            traditionen och stabiliteten i Bolivia kanske inte är fullt så
            stark som vi alla skulle önska att den var.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2006/07:30 om trygghet vid ålderdom
          </note>
          <note type="speaker">
            Anf. 17 Statsrådet CRISTINA HUSMARK PEHRSSON (m):
          </note>
          <note>
            Herr talman! Siw Wittgren-Ahl har frågat mig vad jag vill åstadkomma
            med de tekniska justeringar av äldreförsörjningsstödet för personer
            med utländsk bakgrund som regeringen har aviserat i budgetpropositionen
            för 2007.
          </note>
          <note>
            Som regeringen skriver avser regeringen att återkomma om detta
            förslag med den tekniska justeringen. Förslaget kommer att ingå
            i en aviserad proposition om vissa pensionsfrågor som kommer att
            lämnas till riksdagen den 19 december i år. Förslaget är just
            en justering av teknisk art och därmed ingen ändring av de grundläggande
            principerna för rätten till äldreförsörjningsstöd eller dess nivå.
          </note>
          <note>
            Ärendet bereds fortfarande inom Regeringskansliet, och regeringen
            ämnar återkomma, som nämnts, med det fullständiga förslaget. Eftersom
            Siw Wittgren-Ahl visar intresse för justeringen lämnar jag dock
            redan nu en övergripande beskrivning av justeringen.
          </note>
          <note>
            Äldreförsörjningsstödet betalas ut om den sökandes inkomst, efter
            avdrag för skälig bostadskostnad, understiger skälig levnadsnivå.
            För att få en rättvisande bild av levnadsnivån är det inkomsten
            efter skatt som beräknas. Regeringen har emellertid uppmärksammat
            att lagtexten är ofullständigt utformad när det gäller inkomst
            i form av utländsk pension. Den praktiska tillämpningen har blivit
            att det är inkomst före skatt som tas upp när det gäller inkomst
            av utländsk pension. Eftersom detta är ologiskt och mindre väl
            speglar syftet att mäta en faktisk inkomst avser regeringen att
            föreslå ett förtydligande av lagtexten så att även den utländska
            pensionen ska beräknas efter skatt.
          </note>
          <note>
            Ett begränsat antal personer med utländsk pension får med förslaget
            något högre äldreförsörjningsstöd. Förslaget innebär därför en
            marginell kostnadsökning.
          </note>
          <note>
            Anf. 18 SIW WITTGREN-AHL (s):
          </note>
          <note>
            Herr talman! Fru socialförsäkringsminister! Jag vill tacka för
            svaret och ge en bakgrund till interpellationen.
          </note>
          <note>
            I regeringens budget kan man läsa: De som kan komma att beviljas
            äldreförsörjningsstöd är personer som fyllt 65 år och som inte
            kan försörja sig på pensionen eller på något annat sätt. Huvudanledningen
            till att de inte kan försörja sig på pensionen är att garantipensionen
            är reducerad eftersom de inte bott tillräckligt länge i Sverige.
            Det kan också vara personer som har låg ålderspension därför att
            de tagit ut den tidigt eller det kan vara egna företagare som
            inte betalat sina pensionsavgifter. Antalet personer med äldreförsörjningsstöd
            var i december 2005 cirka 10 500 personer. Omkring en tredjedel
            av dessa är födda i Sverige. Regeringen har precis som Cristina
            Husmark Pehrsson säger för avsikt att senare återkomma med förslag
            om tekniska justeringar av äldreförsörjningsstödet för personer
            med utländsk bakgrund.
          </note>
          <note>
            Så formulerar sig regeringen i årets budget. Bakgrunden till
            att jag ställer interpellationen är att jag tycker att det är
            ett häpnadsväckande och förvånansvärt sätt att uttrycka sig. Varför
            tycker jag att det är så förvånansvärt och så häpnadsväckande?
            Jo, för att många av oss politiker som deltog i valrörelsen runtom
            i Sverige fick frågan om det är så att folk som har kommit hit
            till Sverige har mer i pension än vad folk som bor och arbetar
            i Sverige har. Detta har spritts av någon eller några som har
            dunkla avsikter. Jag har själv en gång fått frågan och då starkt
            dementerat det eftersom det är lögn.
          </note>
          <note>
            Det äldreförsörjningsstöd som vi har fattat beslut om tillkom
            för att personer som inte hade tjänat in tillräckligt med pension
            i Sverige inte skulle riskera att bli beroende av socialbidrag.
            Det var viktigt att nivån skulle ligga över socialbidragsnormen,
            men det var samtidigt väsentligt att detta yttersta skyddsnät
            för äldre var väsentligen lägre än garantipensionen.
          </note>
          <note>
            Äldreförsörjningsstödet kan sökas av alla och betalas ut till
            alla som av olika skäl inte kommer upp i skälig levnadsnivå. Av
            landets 1,5 miljoner pensionärer får ca 11 000 äldreförsörjningsstöd.
            Det är viktigt att tala om att detta stöd går både till svenskar
            och till människor som har flyttat hit. Det är också viktigt att
            vi har en legitimitet i de system som vi genomför.
          </note>
          <note>
            Därför blir jag jätteupprörd när jag läser detta. Fru socialförsäkringsministern
            förklarar ju inte varför den tekniska justeringen skulle göras
            för personer med utländsk bakgrund. Fru socialförsäkringsministern
            svarar med att det är en teknisk justering som gäller utländsk
            pension, och det är något helt annat.
          </note>
          <note type="speaker">
            Anf. 19 Statsrådet CRISTINA HUSMARK PEHRSSON (m):
          </note>
          <note>
            Herr talman! Jag tycker att det är väldigt bra att Siw Wittgren-Ahl
            tar upp det som har spritts: att äldreförsörjningsstödet skulle
            vara mer värt än en garantipension. Så är det inte eftersom det
            sades att äldreförsörjningsstödet skulle ligga lite över socialbidragsnormen
            men under garantipensionen.
          </note>
          <note>
            Enligt vad jag har fått fram är garantipensionen 5 000 kr mer
            värd efter skatt än äldreförsörjningsstödet. Detta gäller om man
            har en hel garantipension. Nu finns det personer som gör förtida
            uttag av garantipensionen, och när de fyller 65 år kan deras garantipension
            vara mindre värd än äldreförsörjningsstödet eftersom pensionen
            reduceras när man tar ut den i förtid. Då kan man dock få ett
            äldreförsörjningsstöd och komma upp i samma nivå. Jag tycker att
            det är värdefullt att vi båda klargör det.
          </note>
          <note>
            Tanken är alltså att äldreförsörjningsstödet ska ligga lite över
            socialbidraget. Det var inte meningen att de personer som kommer
            hit från ett annat land och som inte har intjänade poäng för pension
            skulle leva på socialbidrag. Därför förde vi över dem till detta.
          </note>
          <note>
            Vad som sedan hände var dock att den förra regeringen missade
            att göra den rättelse som behövdes, nämligen att räkna ut den
            skäliga levnadsnivån med utgångspunkt i pension efter skatt, också
            när det gäller utländsk pension. Det missade man, och det är därför
            vi vill göra den här rättelsen. Det innebär att man ska räkna
            en utländsk pension som allt annat, nämligen efter skatt, för
            att få fram en skälig levnadsnivå. Därför tillför vi 1,4 miljoner
            till de 450 miljoner som äldreförsörjningsstödet kostar i dag.
            Förstärkningen behöver göras för dem som har äldreförsörjningsstöd,
            men det innebär inte att de fortsatt har mer än en hel garantipension.
          </note>
          <note>
            Anf. 20 SIW WITTGREN-AHL (s):
          </note>
          <note>
            Herr talman! Det är viktigt att vi är överens om principen att
            alla behandlas lika i Sverige oavsett etnisk bakgrund. Ändå är
            det så att fru socialförsäkringsministerns svar handlar om tekniska
            lösningar på pensionen och inte om detta med folk med utländsk
            bakgrund.
          </note>
          <note>
            Jag tycker att det är viktigt att vi är varsamma med orden. Om
            regeringen i sin budget hade satt punkt efter äldreförsörjningsstödet
            hade även de svenskar som har pensioner från andra länder omfattats.
            Man kan faktiskt vara svensk och ha utländsk pension. Detta måste
            också justeras efter det nya systemet.
          </note>
          <note>
            Det är detta som är min poäng: Man skulle ha satt punkt efter
            äldreförsörjningsstödet i regeringens budget och inte fortsatt
            med att det gällde personer med utländsk bakgrund. Pension från
            andra länder kan nämligen även svenskar ha.
          </note>
          <note type="speaker">
            Anf. 21 Statsrådet CRISTINA HUSMARK PEHRSSON (m):
          </note>
          <note>
            Herr talman! Jag hör vad Siw Wittgren-Ahl säger. Jag har i denna
            interpellationsdebatt och i mitt interpellationssvar velat ge
            en ingång till vad som komma skall den 19 december i form av tekniska
            justeringar av vissa pensionsfrågor. Med det tror jag att jag
            inte har något i övrigt att tillägga.
          </note>
          <note>
            Anf. 22 SIW WITTGREN-AHL (s):
          </note>
          <note>
            Herr talman! Jag anser att det är väldigt viktigt att vi är varsamma
            med orden och att vi är tydliga. Integration och diskriminering
            ingår i alla utskott och också i hur vi beter oss och uttrycker
            oss i våra skrifter. Det var därför jag ville ta upp detta.
          </note>
          <note>
            Jag är jätteglad för att Cristina Husmark Pehrsson här tillrättalägger
            detta och talar om vad det faktiskt handlar om. Det är viktigt.
            Alla har ju inte oss bredvid sig när de läser budgeten, och därför
            är det viktigt att vi här åskådliggör vad det faktiskt är regeringen
            menar.
          </note>
          <note type="speaker">
            Anf. 23 Statsrådet CRISTINA HUSMARK PEHRSSON (m):
          </note>
          <note>
            Herr talman! Jag kan bara säga att jag också är väldigt glad
            och tacksam över att vi har uppmärksammat detta fel som begicks
            när man skrev om äldreförsörjningsstödet. Vi rättar till detta
            nu.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2006/07:11 om public service
          </note>
          <note type="speaker">
            Anf. 24 Statsrådet LENA ADELSOHN LILJEROTH (m):
          </note>
          <note>
            Herr talman! Det är roligt att få vara här, om än i en lite annan
            roll.
          </note>
          <note>
            Rossana Dinamarca har frågat den tidigare kulturministern
          </note>
          <note>
            I egenskap av ny kulturminister ankommer det på mig att svara
            på Rossana Dinamarcas interpellation.
          </note>
          <note>
            Public service-verksamheten, eller radio och tv i allmänhetens
            tjänst, är en central del av mediepolitiken. I våras beslutade
            riksdagen om de riktlinjer som ska gälla för programföretagen
            Sveriges Radio AB (SR), Sveriges Television AB (SVT) och Sveriges
            Utbildningsradio AB (UR) under den kommande tillståndsperioden.
            Bland annat ska tillgängligheten för funktionshindrade förbättras.
            Styrningen av företagen ska bli mer målinriktad och mindre detaljinriktad,
            och villkoren ska främst inriktas på vad som ska åstadkommas och
            inte på hur det ska göras. Det sistnämnda är viktigt för balansen
            mellan å ena sidan programföretagens integritet och redaktionella
            oberoende och å andra sidan statsmakternas uppgift att som allmänhetens
            företrädare formulera övergripande riktlinjer för verksamheten.
          </note>
          <note>
            Regeringen har i budgetpropositionen för år 2007 föreslagit att
            den kommande tillståndsperioden för Sveriges Radio, SVT och Utbildningsradion
            ska vara tre år i stället för sex år, det vill säga från och med
            år 2007 till och med år 2009. Under den treåriga tillståndsperiod
            som föreslagits avser regeringen att ta fram ett brett beredningsunderlag
            inför den kommande tillståndsperioden där bland annat frågor om
            utvecklingsmöjligheterna för radio och tv i allmänhetens tjänst
            ingår. Regeringen har ännu inte fattat beslut om hur underlaget
            ska tas fram. Jag måste därför be att få återkomma med besked
            om just detta.
          </note>
          <note>
            För den närmast kommande tillståndsperioden ligger däremot riksdagsbeslutet
            om villkoren fast från i våras. Sändningstillståndet bereds för
            närvarande i Regeringskansliet utifrån skrivningarna i den proposition
            som riksdagen beslutat om. För de närmaste tre åren är således
            inga förändringar aktuella.
          </note>
          <note type="speaker">
            Anf. 25 ROSSANA DINAMARCA (v):
          </note>
          <note>
            Herr talman! Jag vill börja med att gratulera Lena Adelsohn Liljeroth
            till hennes nya uppdrag.
          </note>
          <note>
            Det har tagit nästan en månad att få svar på mina tre frågor.
            Nu när jag väl fått ett svar är det väldigt kort och tyvärr också
            lite tunt.
          </note>
          <note>
            Efter det att jag inlämnat min interpellation uppdagades det
            att den förra kulturministern avsiktligt inte hade betalat sin
            licensavgift på över 20 år. Hon tvingades därmed avgå. Innan dess
            fick hon dock igenom att tillståndsperioden för public service-företagen
            skulle halveras, något som det måste ändå sägas var mycket uppseendeväckande
            eftersom alla partier så sent som i våras var överens om att en
            tillståndsperiod på sex år var bra då det understryker verksamhetens
            självständighet och integritet. Ännu har vi inte fått något bra
            svar på frågan om varför tiden måste halveras.
          </note>
          <note>
            Jag frågade ministern om hon kommer att försvara modellen med
            licensavgifter. Men jag har inte fått svar vare sig från den förra
            ministern eller nu. Det är känt att Moderaterna vill ha en skattefinansierad
            radio och television, en statstelevision och statsradio. Ett sådant
            system går i otakt om man vill behålla en armlängds avstånd mellan
            public service och staten. Tvärtom skulle man bli direkt beroende
            av den politiska makten, något som i sin tur betyder public service-tankens
            död.
          </note>
          <note>
            Vad som också är känt är att Moderaterna är ensamma om denna
            inställning. Min fråga till ministern blir därför återigen om
            hon som regeringsföreträdare kommer att försvara modellen med
            licensavgifter.
          </note>
          <note>
            Jag frågade ministern om hur hon kommer att försvara public services
            grundtanke om frihet från den politiska makten och samtidigt frihet
            från kommersiella intressen, men jag har inte fått något svar.
          </note>
          <note>
            Ett grundläggande villkor för att radio och tv ska kunna bedrivas
            i allmänhetens tjänst har varit att programföretagen kan upprätthålla
            självständighet och integritet i förhållande till statsmakten.
            Mediekoncentrationen ökar, och de självständiga rösterna blir
            färre. I ett sådant medielandskap är det viktigt med ett oberoende
            public service.
          </note>
          <note>
            Jag kan väl säga att vi i Vänsterpartiet inte alltid håller med
            om och är tillfreds med utvecklingen inom public service. Men
            vi är övertygade om att politikernas enda styrinstrument ska vara
            sändningstillstånden och att Granskningsnämnden är det organ som
            allmänheten ska ta till hjälp för att kontrollera att public service
            lever upp till avtal och lagar.
          </note>
          <note>
            Kommer alltså ministern att fortsätta att försvara public services
            grundtanke?
          </note>
          <note>
            Vidare frågade jag ministern om hon ser någon möjlighet för ett
            avsmalnande public service att tillgodose de krav som vi gemensamt
            ställt i det nya sändningstillståndet, men jag får inget svar.
          </note>
          <note>
            Företrädare för ministerns parti har här i kammaren gett uttryck
            för att public services centrala uppdrag består i att värna program
            som inte har någon avsättning på en kommersiell marknad. Public
            service ska bli smalare. Om jag säger om eftersom Moderaterna
            hittills varit ensamma om den synen public service blir smalare
            riskerar public service att enbart bli en angelägenhet för de
            redan aktivt samhällsintresserade. Då förlorar även nyhets- och
            kulturprogram i genomslag. Jag tror att inte heller hushållen
            kommer att vara beredda att betala för public service om man släpper
            efter på kraven i sändningstillståndet.
          </note>
          <note>
            Därför upprepar jag min fråga till ministern, nämligen om hon
            ser någon möjlighet för ett avsmalnat public service att tillgodose
            kraven i det nya sändningstillståndet.
          </note>
          <note type="speaker">
            Anf. 26 Statsrådet LENA ADELSOHN LILJEROTH (m):
          </note>
          <note>
            Herr talman! Det var många frågor på en gång. Jag har i ett antal
            intervjuer efter det att jag tillträtt som kulturminister väldigt
            tydligt försvarat public service, och det kommer jag också att
            fortsätta att göra.
          </note>
          <note>
            Över hela världen, kan man väl ändå säga, pågår en tämligen intensiv
            debatt om vad public service är och om vad public service är i
            förhållande till andra kanaler. Det är många, inte bara politiker
            utan även andra, som med oro ser kan man väl säga att public service
            blir alltmer kommersialiserat och därmed förlorar sin alldeles
            specifika roll.
          </note>
          <note>
            Den debatt som kom i gång i somras efter det att riksdagen fattat
            beslut om det nya sändningstillståndet som träder i kraft vid
            årsskiftet har på det sättet varit väldigt intressant. Det har
            inte varit en debatt som initierats av politiker utan av publicister
            och medarbetare inom Sveriges Radio, Sveriges Television och Utbildningsradion.
            De 17 000 namnunderskrifter som samlats in till stöd för delar
            av public service jag ska inte gå in på vad man ska sända och
            inte sända är också intressant. Det finns ett starkt stöd för
            public service.
          </note>
          <note>
            Jag kan konstatera att enligt det här förslaget, som hela regeringen
            står bakom det gäller alltså inte bara initiativet från den förra
            kulturministern Cecilia Stegö Chilò ska inga förändringar ske.
            När det handlar om oberoendet, som Rossana Dinamarca var inne
            på, kan jag helt kort läsa upp vad som står på första sidan i
            propositionen: Programverksamheten ska präglas av oberoende och
            stark integritet och bedrivas självständigt, och programföretagen
            ska erbjuda ett varierat utbud av hög kvalitet som speglar hela
            landet.
          </note>
          <note>
            Detta står givetvis kvar. Inga förändringar kommer att ske. Men
            i takt med den snabba utveckling som sker inom radio och tv medierna
            går mer och mer in i varandra, men vi behöver inte gå in på det;
            vi vet ju alla att vi kan se på tv i mobiltelefonen och lyssna
            på radiosändningar på webben finns det skäl att se över verksamheten.
            Det är det som regeringen vill göra efter de här tre åren. Men
            några beslut är inte fattade om vilka riktlinjer som den kommande
            utredningen ska ha, utan vi lever fortfarande, kan man väl säga,
            med det gamla sändningstillståndet. Det nya har ju ännu inte trätt
            i kraft.
          </note>
          <note type="speaker">
            Anf. 27 ROSSANA DINAMARCA (v):
          </note>
          <note>
            Herr talman! Så många frågor vet jag inte om det var. Det var
            tre frågor som jag upprepade från min interpellation och som jag
            inte anser mig ha fått svar på. Fortfarande svarar inte kulturministern
            på frågan om modellen med licensavgifter.
          </note>
          <note>
            Hur ställer sig den nya regeringen här? Jag vet vad Moderaterna
            har tyckt, och jag vet vad Folkpartiet har tyckt. Det har inte
            varit samma sak. Men samtliga andra partier har faktiskt stött
            modellen med licensavgifter. Vad händer med den nya borgerliga
            regeringen? Där har vi ännu inte fått något besked.
          </note>
          <note>
            Jag är glad över att kulturministern här ger uttryck för att
            hon vill försvara public services grundtanke.
          </note>
          <note>
            För att nu ta upp frågan om halveringen av tillståndsperioden
            anger kulturministern att det har att göra med att det kan hända
            att det blir en teknisk utveckling på marknaden som vi kanske
            ännu inte har sett eller som vi till vissa delar har sett början
            på. Det var ju också därför som kommittén, propositionen och senare
            även kulturutskottet pekat på och beslutat om en kontrollstation
            efter tre år, alltså just för att kunna ta hänsyn om något händer
            på det tekniska området.
          </note>
          <note>
            Men varför nöjer sig inte regeringen med att ha den här kontrollstationen
            utan att riva upp hela sändningstillståndet? Den frågan har jag
            ännu inte fått något svar på.
          </note>
          <note type="speaker">
            Anf. 28 Statsrådet LENA ADELSOHN LILJEROTH (m):
          </note>
          <note>
            Herr talman! Vi river inte upp något sändningstillstånd. Vi tar
            den möjlighet som finns att efter tre år se över sändningstillståndet.
            Inga förändringar kommer att göras under de här tre åren, även
            om det är bekant att jag själv och också de övriga borgerliga
            partierna redan när propositionen behandlades i slutet av våren
            hade synpunkter, inte minst på tillgängligheten. Vi sade att målet
            fram till år 2012 om 65 % textning av första gången sända program
            var alldeles för lågt satt.
          </note>
          <note>
            Om det finns möjligheter att förändra det skulle jag vara mer
            än glad, och inte bara jag utan även de många som faktiskt är
            beroende av textade tv-program.
          </note>
          <note>
            När det sedan handlar om hur public service ska finansieras,
            via licensavgifter eller, som Moderaterna hela tiden har föreslagit,
            via statsbudgeten, är det ingenting som ännu har diskuterats.
            Det är ingen förändring som kommer att ske under de kommande tre
            åren fram till 2009. Det här förslaget är ännu inte antaget. Det
            ligger förvisso i budgeten och kommer att debatteras igen i slutet
            av året. Men här kommer det inte att ske några förändringar.
          </note>
          <note>
            Sedan blir det en senare fråga i den breda beredningen, den utredning
            som ska göras, att se hur man möjligen vill finansiera public
            service. Men det är ingen stor fråga just nu. Det handlar om att
            förbättra möjligheterna, att ta chansen att se över det som man
            inom public service också har talat om, möjligheter till rationalisering.
            Det är inte ett initiativ som kommer från politiskt håll utan
            från programföretagen själva.
          </note>
          <note type="speaker">
            Anf. 29 ROSSANA DINAMARCA (v):
          </note>
          <note>
            Herr talman! Det är en fråga som vi kan bocka av, nämligen att
            det inte kommer att ske någonting på området när det gäller licensavgifter,
            och det är bra att vi kan få det beskedet.
          </note>
          <note>
            Sändningstillståndet är en fråga som kommer att bli hängande
            i luften om jag inte får ett bra svar av ministern. Då menar jag
            inte att det nödvändigtvis måste vara det svar som jag önskar
            mig. Det som anges som skäl för att tillståndsperioden ska halveras
            är de tekniska omständigheterna, som vi inte vet mycket om. Det
            är just det som vi beslutade här i riksdagen för knappt ett halvår
            sedan att kontrollstationen ska användas för. Så säger ministern
            att ni bara ska se över sändningstillståndet, att ni inte ska
            göra någonting åt det. I sitt svar säger ministern att man vill
            ha ett brett beredningsunderlag. Det var väl i Kommittén om radio
            och tv i allmänhetens tjänst en bred enighet, och det var även
            en bred enighet i utskottet och kammaren för drygt ett halvår
            sedan.
          </note>
          <note>
            Vi är överens, Lena Adelsohn Liljeroth och jag och jag tror hela
            riksdagen, om att det är viktigt med tillgängligheten, bland annat
            för funktionshindrade. Det är viktigt att även barn som har hörselskador
            får se barnprogram som de också kan förstå. Men det här är ingenting
            som står i motsats till det sändningstillstånd som vi har. Varför
            är det så viktigt, om det inte ska ske några förändringar, att
            förkorta sändningstillståndet i stället för att låta sändningstillståndet
            gälla den period som är och låta kontrollstationen ta hand om
            de svårigheter eller andra utvecklingar som kommer? Men vi ska
            hålla vårt armlängds avstånd mellan stat och public service. Det
            är viktigt, och det är därför som vi också beslutade om en lång
            tillståndsperiod.
          </note>
          <note type="speaker">
            Anf. 30 Statsrådet LENA ADELSOHN LILJEROTH (m):
          </note>
          <note>
            Herr talman! Jag ser inte det här som någonting väldigt dramatiskt.
            Det finns ingen, och där måste Rossana Dinamarca tro mig, hemlig
            agenda att strypa public service, absolut inte. Men i denna proposition
            står det: I likhet med kommittén anser regeringen att en uppföljning
            bör ske under tillståndsperioden. Det är lämpligt att tidpunkten
            för denna sammanfaller med att förberedelser för nästkommande
            tillståndsperiod startar. Uppföljningen bör göras med utgångspunkt
            i omvärldsförändringar eller andra förändrade förutsättningar
            som bedöms påverka programföretagen.
          </note>
          <note>
            Då har den nuvarande regeringen insett att här finns en möjlighet
            att påverka, inte i syfte att på något sätt begränsa public service
            utan för att faktiskt stärka public service.
          </note>
          <note>
            I detta hoppas jag att bli trodd. Det finns ingen underlig, konstig
            agenda för att strypa public service, utan det här är en möjlighet
            att kanske förbättra villkoren.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellationerna 2006/07:28 och 33 om fri entré
            på statliga museer
          </note>
          <note type="speaker">
            Anf. 31 Statsrådet LENA ADELSOHN LILJEROTH (m):
          </note>
          <note>
            Herr talman! Margareta Israelsson har frågat utbildningsministern
            vilka skäl statsrådet ser för att ta bort de fria entréerna till
            de statliga museerna för vuxna samt på vilket sätt statsrådet
            vill främja att flera besöker våra museer och att människor som
            aldrig tidigare har besökt de statliga museerna också i fortsättningen
            ska göra det.
          </note>
          <note>
            Lars Wegendal har frågat mig vilka kulturpolitiska överväganden
            som ligger till grund för mitt val att slopa fri entré för vuxna
            vid de statliga museerna.
          </note>
          <note>
            Jag besvarar här såväl Margareta Israelssons som Lars Wegendals
            frågor.
          </note>
          <note>
            Jag vill börja med att konstatera att de statliga museerna förfogar
            över oerhörda kulturskatter och en oerhörd kunskap. De är en viktig
            del av samhällets gemensamma minne, och vi ska definitivt värna
            detta kulturarv på bästa sätt. Museerna har redskap för att utveckla
            och förmedla kunskap, bjuda upplevelser för alla sinnen och levandegöra
            historien. Särskilt för barn och ungdomar kan museerna i dessa
            sammanhang vara mycket betydelsefulla. Därför har regeringen föreslagit
            att alla barn och ungdomar upp till 19 år, det vill säga i skolåldern,
            ges möjlighet att besöka de centrala museerna utan att behöva
            betala.
          </note>
          <note>
            Flera museer har sedan en tid tillbaka haft ekonomiska problem,
            vilket bland annat har lett till att vården av föremålssamlingar
            har varit eftersatt. Att på olika sätt trygga våra kollektiva
            minnens bevarande och att lägga större vikt vid andra av museernas
            kärnområden är därför prioriterat framför att alltid kunna låta
            vuxna ha fri entré till alla utställningar.
          </note>
          <note>
            Det är riktigt att publiken har ökat på de statliga museerna
            under tiden med fri entré. Kulturrådets utvärdering visar dock
            att en stor del av ökningen består av större grupper av barn och
            unga grupper som även fortsättningsvis kommer att kunna gå på
            museer utan att betala entréavgift. Barn och unga i skolåldern
            kan fortsätta ta del av det rika utbudet på de centrala museerna
            hur ofta de vill, samtidigt som utrymme lämnas för museerna att
            stärka det interna arbetet till exempel med samlingarna.
          </note>
          <note>
            Samma utvärdering visar också att hela 70 % av besökarna uppger
            att det egentligen har relativt liten betydelse om besöket är
            gratis eller inte, vilket tyder på att besökarnas intresse för
            kvalitativa utställningar är större än intresset för entréavgiften.
            Att besökssiffrorna till museer som under året haft entréavgift
            också ökat markant tyder även det på ett ökat intresse för museernas
            verksamhet som inte alltid är direkt kopplat till avgiften. Låt
            oss heller inte glömma att reformen med fri entré för vuxna tillåtit
            museerna att ta ut avgifter för tillfälliga utställningar, vilket
            flera museer också utnyttjat. Inte heller här har avgifter alltså
            varit avgörande för besökarna.
          </note>
          <note>
            Fri-entré-reformen har medfört en fixering vid besökssiffror
            som vi vill komma bort ifrån. Regeringen vill i stället utgå från
            vad som faktiskt görs på museerna och på det viktiga uppdrag de
            har. Kvalitet bör alltid gå före kvantitet som målsättning.
          </note>
          <note>
            Den socialdemokratiska regeringen bestämde över huvudena på museerna
            att införa fri entré för alla. Den nuvarande regeringen utgår
            i stället från att varje museum självt känner sina egna förutsättningar
            bäst och vill därför öppna för varje museum att självt avgöra
            när man ska ta entréavgifter för vuxna. Självbestämmanderätten
            för kulturen ska öka.
          </note>
          <note>
            Detta är våra skäl till att centralmuseerna inte längre måste
            ha fri entré för vuxna och de kulturpolitiska överväganden som
            ligger till grund för detta beslut. Margareta Israelsson frågar
            också hur jag vill främja att flera besöker våra museer och att
            de som aldrig tidigare har besökt museerna också i fortsättningen
            ska göra det.
          </note>
          <note>
            Vi kan se att det finns ett stort intresse hos allmänheten för
            museernas verksamhet som inte enbart är kopplat till entréavgifternas
            storlek. De statliga museerna har genomgått en kvalitativ utveckling
            och skapat en stark position som källa till kunskap och förnöjelse.
            Jag vill bidra till att museerna kan fortsätta utveckla kvaliteten
            och sin professionella verksamhet. Regeringen har därför föreslagit
            att en ny funktion inrättas, en nationell koordinator för museiområdet.
            Denna koordinator ska kunna hjälpa museerna att effektivisera
            vissa delar av sin verksamhet bland annat genom en högre grad
            av samverkan. Koordinatorn ska kunna förmedla stöd till museisektorn
            i vissa vitala frågor, som till exempel kan röra finansiella eller
            juridiska frågor.
          </note>
          <note>
            En annan tänkbar uppgift för denna museikoordinator skulle kunna
            vara att tillsammans med museerna titta på hur ovana museibesökare
            bättre kan tilltalas av verksamheten. Det skulle till exempel
            kunna röra sig om riktad marknadsföring, breddat utbud och aktivt
            arbete med publiken. Det finns flera goda exempel från olika delar
            av kulturlivet runtom i landet på hur sådant arbete kan fungera.
            Även Framtidens kultur har lämnat intressanta förslag i den här
            delen.
          </note>
          <note>
            Vilka uppgifter en museikoordinator kan ha kommer att diskuteras
            tillsammans med museisektorn, utifrån sektorns egna behov och
            de ekonomiska ramar som finns. Regeringen kommer att precisera
            formerna för museikoordinatorns uppdrag senare.
          </note>
          <note>
            Museerna har mycket goda förutsättningar att locka flera besökare
            till sig. Mycket tyder också på att det finns en betalningsvilja
            för en högkvalitativ verksamhet med ett välbevarat konst- och
            kulturarv och fortsatt intresseväckande utställningar och programverksamhet.
            Det tycks också som om människor gärna återkommer till den verksamhet
            som kan väcka deras intresse. Jag kommer att fortsätta verka för
            en intressant och högkvalitativ museiverksamhet.
          </note>
          <note type="speaker">
            Anf. 32 MARGARETA ISRAELSSON (s):
          </note>
          <note>
            Herr talman! Låt mig inleda med att hälsa Lena Adelsohn Liljeroth
            välkommen till riksdagens kammare i sin funktion som kulturminister.
            Jag hoppas att vi kommer att få ett konstruktivt samarbete och
            många intressanta diskussioner.
          </note>
          <note>
            Jag går så över till dagens debattämne: fri entré på de statliga
            museerna. Jag vill också tacka för det utförliga svaret på min
            interpellation.
          </note>
          <note>
            Redan den 30 september reagerade museicheferna på regeringens
            förslag att slopa reformen. Fri entré har blivit en viktig del
            i förändringen av museerna till levande mötesplatser. Återinförs
            entréavgifterna kommer vår ekonomi att försämras, skrev de i en
            DN-artikel. Statsrådet har emellertid inte på något sätt tagit
            till sig denna vädjan. Lena Adelsohn Liljeroth talar om en fixering
            vid besökssiffror. Kvalitet bör gå före kvantitet, säger hon.
            Jag har lite svårt att förstå det resonemanget, att se ett motsatsförhållande
            i det.
          </note>
          <note>
            Vi socialdemokrater vill gärna se en utveckling där kulturutbudet
            vänder sig till de många, till bredden, till allmänheten. Det
            behöver inte alls innebära att allmänheten ska mötas av sämre
            kvalitet. Endast det bästa är gott nog åt folket, sade en gång
            vår socialminister Gustav Möller. Det håller även när det gäller
            museerna. Det var det som blev så bra med reformen, att museerna
            verkligen engagerade sig i att möta den ökande tillströmningen
            av besökare med ökad kvalitet.
          </note>
          <note>
            Kulturrådets utvärdering visar att besöksutvecklingen entydigt
            upplevs som stimulerande av olika personalkategorier, även om
            stressmoment ibland noterats. Men nu ska detta bort.
          </note>
          <note>
            Statsrådet Adelsohn Liljeroth säger i Aftonbladet i helgen att
            regeringen tar bort tvånget att ha fri entré för vuxna. Det är
            ett intressant sätt att försöka flytta fokus i denna debatt. Fortsättningen
            på ett sådant utspel skulle väl snarast vara att fråga när den
            moderatledda regeringen ska ta bort tvånget att ha avgiftsfria
            boklån på biblioteken.
          </note>
          <note>
            Nu är det inte alla moderata politiska ledare som ser tillströmningen
            till museerna som något negativt. Finansborgarrådet i Stockholm
            Kristina Axén Ohlin till exempel lägger fram en budget där man
            behåller fri entré på Stadsmuseet, Medeltidsmuseet och utställningsdelen
            i Kulturhuset. Å andra sidan har till exempel Stadsmuseet närmast
            fördubblat besökarantalet till uppskattningsvis 200 000 i år tack
            vare gratisinträdet, skriver Svenska Dagbladet i en kommentar.
          </note>
          <note>
            Jag har bett riksdagens utredningstjänst att undersöka konsekvenserna
            av regeringens förslag. Det visar sig då att man genomgående beräknar
            att det blir en halvering av antalet besökare.
          </note>
          <note>
            Jag har också frågat statsrådet hur hon vill främja flera besökare
            till våra museer. I svaret hänvisas till inrättandet av bland
            annat en museikoordinator. Nu har jag alldeles för mig, och jag
            måste kontrollera uppgiften, att den tjänsten var något som bereddes
            redan under Leif Pagrotskys tid som kulturminister. Skillnaden
            var att det då handlade om en tjänst för att se hur vi skulle
            ta vara på alla besökarna nu gäller det i stället hur vi ska få
            dit dem.
          </note>
          <note>
            ABF har startat ett upprop för fri entré. Det är bara två och
            en halv vecka sedan, och redan har 24 766 personer skrivit på.
          </note>
          <note>
            Jag avslutar mitt inlägg med frågan om det här verkligen är rätt
            väg att gå och med att konstatera att enligt Etnografiska museets
            vänner ansåg 70 % av tillfrågade besökare i Kulturrådets utvärdering
            att fri-entré-reformen borde fortsätta. Det är mer än en riksdagsmajoritet.
          </note>
          <note type="speaker">
            Anf. 33 LARS WEGENDAL (s):
          </note>
          <note>
            Herr talman! Självklart vill också jag hälsa kulturministern
            välkommen till riksdagen men också välkommen hit som statsråd
            med ansvar för kulturfrågorna.
          </note>
          <note>
            Jag hoppas och lovar att vi framöver kommer att ha många, långa
            och innehållsrika debatter om kulturpolitik. Det kan jag lova
            utifrån att den moderata budget som är framlagd klart och tydligt
            visar att det är moderat kulturpolitik som vi kommer att få leva
            med och inte en allianspolitik. Det är ingen överraskning för
            mig som, precis som Lena Adelsohn Liljeroth, har suttit i kulturutskottet
            under många år, där man tydligt har sett att alliansen faktiskt
            inte har haft någon gemensam politik på kulturområdet.
          </note>
          <note>
            Tack för svaret på interpellationen ett svar som var ganska förutsägbart,
            får jag väl ändå säga, och som jag naturligtvis inte är nöjd med.
          </note>
          <note>
            Detta att begränsa möjligheterna till fri entré var ändå en av
            de få frågor som ni inom alliansen under förra mandatperioden
            var överens om, även om ni hade olika budgetar och olika summor
            som ni minskade med. Jag tror att det varierade mellan 40 och
            60 miljoner. Tyvärr är det den moderata linjen som har vunnit
            här så att det blev den stora neddragningen.
          </note>
          <note>
            Den här interpellationen handlar, som alla åhörare förstår, om
            den fantastiska succé som fri-entré-reformen har inneburit. Jag
            inbillar mig faktiskt att också kulturministern tycker att den
            varit en succé. Vi hade en diskussion när den infördes, och museicheferna
            var kritiska det var de och det har jag förståelse för mest på
            grund av att de var rädda att de inte skulle få full kompensation
            för inkomstbortfallet. Men det fanns också en rädsla för att de
            skulle få för många besökare på museerna. Det är i alla fall för
            mig en helt oacceptabel inställning. På något sätt måste ändå
            de statliga museerna ha som mål att så många av medborgarna som
            möjligt ska besöka museerna, att så många som möjligt ska ha en
            möjlighet att ta del av de fantastiska gemensamma samlingar som
            man genom åren har skrapat ihop. Jag hade svårt att acceptera
            detta, självklart.
          </note>
          <note>
            Fri-entré-reformen handlade också om att alla människor, oavsett
            bakgrund utbildningsbakgrund, ekonomisk bakgrund och möjlighet
            skulle få en möjlighet att ta del av de gemensamma samlingarna
            på museerna, att helt enkelt öppna nya världar för människor som
            normalt sett inte besöker museerna. Det handlade om att öppna
            vägar för att de här människorna skulle slippa göra prioriteringar,
            slippa prioritera kläder på kroppen, mat på bordet eller ungarnas
            fritidsverksamheter. Det här var en möjlighet som alla skulle
            ha. Det har inneburit en tillströmning med 2,9 miljoner besökare,
            så jag har väldigt svårt att förstå detta.
          </note>
          <note>
            Jag måste ställa en avslutande fråga. Vad är det för tankar som
            ligger bakom åldersgränsen 19 år? Varför ska alla studenter uteslutas
            från möjligheten att gå fritt på våra museer?
          </note>
          <note type="speaker">
            Anf. 34 Statsrådet LENA ADELSOHN LILJEROTH (m):
          </note>
          <note>
            Herr talman! Jag ska försöka klara av så många frågor som möjligt.
          </note>
          <note>
            Margareta Israelsson hänvisar bland annat till artikeln i Dagens
            Nyheter som museicheferna har skrivit. Man ska notera att den
            skrevs innan budgeten var framlagd och innan museerna visste hur
            mycket pengar som faktiskt har lagts tillbaka enligt budgetförslaget.
          </note>
          <note>
            Jag kan förstå att oron fanns då, men den lär inte finnas nu
            längre. Sedan är det så att vi har kommunalt självstyre. Om nu
            Stockholms stad i sin kulturbudget väljer att ha fri entré till
            sina museer det finns det även andra som har, som Bohusläns Museum
            i Uddevalla är det en sak för dem. Det här handlar om de centrala
            museerna och om statsbudgeten. Jag har själv suttit i styrelsen
            för Nordiska museet, så jag har kunnat se att statistiken har
            pekat uppåt. Men fortfarande finns det ju ett stort antal år före
            2005 då det var flera besökare på Nordiska museet än vad det var
            efter detta med fri entré. Enligt Kulturrådets statistik var det
            lika många besökare 1993 som det var 2005. Det behöver alltså
            inte alltid vara kopplat till just avgiften.
          </note>
          <note>
            Jag har också tidigare sagt, och det är kanske inte så roligt
            att behöva säga det, att det inte finns något som är gratis. Skulle
            museerna Gud förbjude, för det kommer aldrig att kunna bli så
            leva på det som man lite slarvigt kallar för marknadens villkor
            skulle ett museibesök förmodligen kosta mellan 300 och 400 kr,
            kanske ännu mer. Vi gör alltså verkligen mycket, också genom statsbudgeten,
            för att bevara och kunna visa upp vårt kulturarv.
          </note>
          <note>
            Men museerna har enorma behov. När det handlar om kompensationen
            har ju ett antal av de här centrala museerna redan tidigare i
            sina budgetäskanden såväl i fjol som i år konstaterat att de behöver
            mer kompensation, för det man har fått har inte räckt. Moderna
            museet har exempelvis, tror jag, önskat mellan 4 och 5 miljoner
            kronor mer för att kunna behålla den service som man vill ge.
            Kostnaderna rusar i väg.
          </note>
          <note>
            Det här uppfattas också som ett problem på många håll ute i landet.
            Det finns mellan 700 och 800 museianläggningar i Sverige. Många
            är faktiskt beroende av såväl ideella insatser som entréavgifter
            och annat för att över huvud taget kunna ha sin verksamhet i gång.
            Det finns önskemål om att vi ska bygga flera museer i Sverige.
            Det talas om formmuseum. Det talas om Nobelmuseum. Det finns en
            del som drömmer om att vi ska ha ett vikingamuseum. Pengarna kommer
            helt enkelt inte att räcka.
          </note>
          <note>
            Det är också så, även om det också är tråkigt att bara tala om
            skatter och pengar när det är roligare att prata om kulturarv,
            att två tredjedelar av allt vi tjänar går i skatt i dag. Den nya
            regeringen vill att människor ska kunna behålla mer av sina egna,
            intjänade pengar och avgöra vad man vill lägga de pengarna på.
            Då är ju museibesök inget dåligt alternativ.
          </note>
          <note type="speaker">
            Anf. 35 MARGARETA ISRAELSSON (s):
          </note>
          <note>
            Herr talman! Det finns inget som är gratis; det är sant. Men
            det finns ju också möjligheter att välja hur man prioriterar att
            lägga pengarna, och det är det regeringen har gjort. Statsrådet
            gör det väldigt tydligt att det var viktigast att sänka skatterna
            och att fri entré på museerna inte var så viktigt. Det är ju den
            tydliga kontentan av det här. Den åsikten kan man ju ha. Från
            socialdemokratiskt håll delar vi den inte. Vi tycker inte att
            den typ av skattesänkningar som nu raskas fram genom riksdagens
            hantering är det centrala.
          </note>
          <note>
            Ska vi nu hålla oss till resonemanget om kulturpolitiken läste
            jag lite ur den diskussion som var mellan Lena Adelsohn Liljeroth
            och förre förrförre får jag säga; vi har ju haft en annan i några
            dagar också kulturministern Leif Pagrotsky när den här reformen
            skulle genomföras. Då hade ni ett resonemang kring kostnaden för
            att gå på Operan. Det är inte gratis att gå på Operan. Men det
            är inte heller så att man betalar den fulla kostnaden för att
            gå på Operan. Skälet till att vi gör den subventionen är ju att
            göra det mer tillgängligt. Det finns också skäl till att vi är
            så överens om att det är viktigt att man ska kunna låna böcker
            gratis. Det finns en grund, en önskan att göra kulturen och kulturskatterna
            tillgängliga för flera.
          </note>
          <note>
            Man kan säkert, det kan jag hålla med om, exercera med olika
            siffror hit och dit när det gäller besöksfrekvenser. Men det är
            klart att det är oerhört glädjande om det inte bara är så att
            barnen går på museum när de går dit med skolan, med sina lärare.
            Jag tror också att det finns något positivt i att familjer går
            till museer, att man besöker huvudstaden och också gör ett kulturellt
            besök: Vi besöker ett museum, vad kan vi uppleva här? Detta är
            just det engagemanget som så många som arbetar inom museerna har
            pekat på att det här har lett till i sättet att utveckla arbetet
            på museerna för att möta tillströmningen för att kunna göra något
            bättre.
          </note>
          <note>
            Vad jag förstår av utvärderingen har det kanske mer varit så
            att man ibland har tyckt att det har varit besvärligt att det
            har kommit så väldigt många skolklasser och att det ibland har
            varit svårt att möta dem. Det blir det ju så att säga ingen förändring
            av i det förslag som ni har lagt fram.
          </note>
          <note>
            Hänvisningen till hur man resonerar på museer ute i landet håller
            ju inte riktigt heller. Det var ju också en av de kritiska synpunkter
            ni från moderat håll hade mot den här reformen, att den skulle
            skada övriga museer i exempelvis Stockholm, att alla bara skulle
            gå på museerna med fri entré. Men det har det ju inte lett till.
            Jag tror nog att man måste ta till sig precis det som de nu gör
            i Stockholms stadshus, att det är något positivt för medborgarna
            med fri entré på museerna.
          </note>
          <note>
            Jag tycker att det är väldigt tråkigt att statsrådet inte med
            ett ord nämner att det här faktiskt är glädjande, att det är en
            succé, att det var en bra reform. Det är väldigt mycket diskussion
            om att ingenting är gratis, vi måste dra in och ska vi kunna sänka
            skatterna måste vi ta bort det här. Min fråga måste alltså åter
            bli: Är det inte bra att det går människor på museum även om det
            är gratis?
          </note>
          <note type="speaker">
            Anf. 36 LARS WEGENDAL (s):
          </note>
          <note>
            Herr talman! Som jag nämnde i mitt första inlägg är alltså ökningen
            av antalet besökande 2,9 miljoner mellan 2004 och 2005. Det är
            159 % ökning av besökarna. Vad som också är positivt är att den
            här publiktillströmningen har hållit i sig även under det första
            halvåret 2006. Annars hade man ju kunnat tänka sig att det så
            att säga var nyhetens behag och att det sedan skulle avta, men
            icke. Människor gillar faktiskt att gå på museer, och avgifterna
            har varit en spärr för att de ska kunna gå dit.
          </note>
          <note>
            Det som också är intressant är att den här besöksutvecklingen
            har upplevts som stimulerande av personalen på museerna, faktiskt
            i alla personalkategorier. Man vittnar om den breddade publiken
            och om många förstagångsbesökare. De säkerhetsmässiga problem
            som man initialt befarade skulle vara svåra att hantera har inte
            inträffat. Man har förstärkt med pedagogisk personal för att möta
            efterfrågan på information och vägledning, som naturligtvis nya
            och oerfarna museibesökare behöver.
          </note>
          <note>
            Omkring 60 % av besökarna var förstagångsbesökare, och andelen
            besökare med låg utbildning har också ökat. Jag tycker att kulturministern
            på något sätt måste ta emot det här och förhålla sig till det.
            Nog är det positivt att det kommer nya människor till museerna
            och tar del av de fantastiska samlingar som vi har. Över 80 %
            av besökarna uppger att de kommer att besöka museerna oftare om
            museerna har fri entré, vilket också är positivt.
          </note>
          <note>
            Något som också är fantastiskt, tycker jag som är en sådan där
            bondlurk som bor utanför tullarna, är att folk som kommer från
            andra ställen i landet i ökad utsträckning har börjat besöka våra
            statliga museer av vilka förhållandevis många ligger i Stockholm.
            Det tycker jag är positivt.
          </note>
          <note>
            Av budgeten konstaterar jag att ni drar ned med 62 miljoner det
            har jag fått det till på att ta bort den fria entrén för vuxna.
            Till vissa museer jag tror att det är nio duttar ni ut totalt
            16 miljoner. Det är ett ganska stort glapp däremellan.
          </note>
          <note>
            Av budgeten kan jag inte se annat än att detta är pengar som
            ni tar ifrån museisektorn. Ni säger till museerna att de får kompensera
            det genom att ta entré. Då kan man fråga sig: Vari ligger den
            frihet att museerna själva får avgöra om de vill ha entré eller
            inte som kulturministern nämnde i sitt första inlägg?
          </note>
          <note type="speaker">
            Anf. 37 Statsrådet LENA ADELSOHN LILJEROTH (m):
          </note>
          <note>
            Herr talman! Det är många siffror som bollas runt. 159 % är en
            siffra som Lars Wegendal använde. Om man läser Kulturrådets statistik
            noga framgår det att det finns stora brister i den statistik som
            tidigare gjorts. Man kan inte alltid jämföra. Vi kan nöja oss
            med att konstatera att det har blivit flera, men i många fall
            från en väldigt låg nivå.
          </note>
          <note>
            Det är väl därför en museikoordinator oavsett vem som först kom
            med förslaget och hade idéer om vad museikoordinatorn skulle göra
            kan bidra till att ge idéer om hur museerna ska kunna samarbeta
            mer, hur man ska kunna presentera sig så att flera av de grupper
            som inte går dit hittar dit. Det är ju inte alla som går.
          </note>
          <note>
            Det är naturligtvis roligt om folk går på museer. Det gjorde
            man även tidigare. Jag upprepar igen: Vi har haft många perioder
            före 2005, när det infördes fri entré på de här 19 museerna inte
            på museer generellt, vilket man ibland kan tro då det var många
            flera som gick. Man ville se spännande utställningar. Det var
            det som lockade. Det är det som ska locka även fortsättningsvis.
          </note>
          <note>
            Museerna har vittnat om de stora behov man har. Bristen på forskare
            inom museisektorn är stor. Det är ett gigantiskt problem. Det
            är viktigt att man gör något innan pensionsavgångarna blir för
            stora. Det är en annan del som vi måste satsa på. Det handlar
            inte heller här om att man ska dra ned på vården av kulturarvet.
            Om vi inte har forskning och spännande dokumentation och vård
            blir det svårare att bygga spännande utställningar. Det hjälper
            inte att det är fri entré på museerna om det inte händer spännande
            saker inom museivärlden.
          </note>
          <note>
            Att avgifterna skulle vara en spärr för att man ska gå på museum,
            som Lars Wegendal var inne på, är ett argument som jag har svårt
            att förstå. Snittavgiften för vuxna är omkring 43 kr vilket ungefär
            motsvarar en lunch på en hamburgerrestaurang. Det kan inte vara
            ett hinder. Det kanske är andra skäl till att man inte har hittat
            till museet.
          </note>
          <note>
            Museisektorn generellt har vuxit. Det är väldigt roligt. Vasamuseet
            har slagit all-time-high. De har aldrig haft så många besökare,
            trots att de tar 80 kr i inträde. Andra museer har sett en klar
            nedgång, vilket de tror beror på att det har varit fritt att gå
            på vissa andra museer. Millesgården är ett exempel; Ernst Thiels
            museum på Djurgården är ett annat. Det finns flera. Det finns
            inte alltid ett samband.
          </note>
          <note>
            Om vi ska kunna behålla museerna och göra dem spännande och kanske
            också som många vill, som jag sade tidigare, bygga ytterligare
            museer kan vi inte ha fri entré för vuxna. Då väljer vi även om
            det kan te sig kontroversiellt att sänka skatterna så att människor
            själva kan betala och dessutom få mer pengar över till annat.
          </note>
          <note type="speaker">
            Anf. 38 MARGARETA ISRAELSSON (s):
          </note>
          <note>
            Herr talman! Det har blivit flera, säger statsrådet. Det är bra
            att vi är överens om det. Det har kommit flera till museerna.
            Det är bra.
          </note>
          <note>
            Sedan går vi över på en diskussion om hur vi ska få flera till
            museerna. Diskussionen gäller den här tjänsten och att ta hand
            om det som finns på museerna. Jag tror att både statsrådet och
            jag kommer fram till att det till syvende och sist handlar om
            ekonomi. När det gäller huruvida skattesänkningen har att göra
            med om man väljer McDonalds eller museet var jag inte med riktigt
            i resonemanget.
          </note>
          <note>
            Jag tror att vi måste ta till oss att det faktum att vi har haft
            möjlighet att erbjuda fri entré på en massa museer och att flera
            kommuner och landsting har följt efter med lokala och regionala
            museer pekar på att man ser en bra modell för att få flera att
            komma.
          </note>
          <note>
            Det räcker nog inte med att ha mycket engagerade människor, vilket
            den här debatten har visat, och kompetenta personer som arbetar
            med vårt fina kulturarv och alla saker som finns på museerna om
            vi samtidigt gör det mindre möjligt att komma dit.
          </note>
          <note>
            Jag vill göra det väldigt tydligt att från socialdemokratiskt
            håll kan vi inte se att den nedskärning som nu sker på museiområdet,
            oavsett en tjänst på departementet eller Kulturrådet eller var
            nu personen ska sitta, eller någon miljon hit eller dit är den
            rätta modellen för att få flera till museerna.
          </note>
          <note>
            Statsrådet säger att vi sänker skatterna så att man kan välja
            vart man vill gå, men sanningen är att det är museerna som får
            betala. Jag tycker att det är en helt tokig modell.
          </note>
          <note type="speaker">
            Anf. 39 LARS WEGENDAL (s):
          </note>
          <note>
            Herr talman! Visst är det roligt att människor går på museer.
            I det uppdrag som vi gav till RUT lät vi dem titta på vilka bedömningar
            museerna själva gör när det gäller besöksantalet om man tar bort
            fri entré för vuxna. Många museer de allra flesta säger att minst
            hälften av besökarna försvinner. Det finns exempel på några små
            museer som säger att 70 % av besökarna kommer att försvinna i
            och med att man tar bort fri entré.
          </note>
          <note>
            Det här betyder något. Jag tror att kulturministern tar lite
            lätt på vad 5060 kr i entré betyder för vanligt folk. Om en familj
            ska gå på museum och det kostar 120 kr kan det faktiskt betyda
            att man väljer att inte gå. Det gäller oavsett skattereformer
            och annat; de är ändå uppätna av trafikförsäkringar och annat.
            Man kanske ska välja mellan att ha bil och att gå på museum. Så
            kan det också vara.
          </note>
          <note>
            Jag funderar på kompensationen och glappet som blir. Vart tar
            pengarna vägen? Är det en neddragning på i storleksordningen 50
            miljoner på de statliga museerna, eller var gör ni av pengarna?
            Så välbetald ska väl inte museikoordinatorn vara att det behöver
            kosta så mycket.
          </note>
          <note>
            Jag fick aldrig svar på min första fråga: Vad ska studenterna
            ta sig till?
          </note>
          <note type="speaker">
            Anf. 40 Statsrådet LENA ADELSOHN LILJEROTH (m):
          </note>
          <note>
            Herr talman! Jag ska försöka svara på två minuter.
          </note>
          <note>
            Det är ingenting som hindrar museerna att ha speciella dagar
            för grupper. Det kan vara studenter, som Lars Wegendal nämnde;
            det kan vara pensionärer eller andra grupper som man kanske vill
            erbjuda fri entré vid olika tillfällen. Så har skett tidigare,
            och det finns ingenting som hindrar dem att göra det nu heller.
          </note>
          <note>
            Tidigare har man från den föregående regeringen satsat ungefär
            100 miljoner per år, med en överdrift på någon miljon, för att
            låta dessa 19 museer ha fri entré. Men dessa pengar har ändå inte
            räckt. Och dessa museer har själva sagt att detta inte räcker.
          </note>
          <note>
            Nationalmuseum sade innan man hade fri entré, före 2005, att
            det anslag som man får inte räcker. Då sade den dåvarande kulturministern
            Marita Ulvskog: Då får ni väl höja entréavgifterna.
          </note>
          <note>
            Nu väljer vi att satsa på ett sådant sätt att vi behåller fri
            entré för barn och unga upp till 19 år. Skälet till det är helt
            enkelt att de är i skolåldern och inte tjänar pengar och för att
            underlätta för familjerna. För visst är det roligt om flera går
            på museerna?
          </note>
          <note>
            Men att hälften av besökarna skulle försvinna är naturligtvis
            rena spekulationer. Och den oron kan vara lika felaktig som den
            oro som en del av museipersonalen kände innan man införde fri
            entré för att det skulle bli väldigt stökigt och bökigt och mycket
            folk som man inte skulle kunna ta hand om. Det gick mycket bättre
            än man trodde. Och vad är det som säger att denna förändring,
            när människor får mer pengar kvar i sina plånböcker efter årsskiftet,
            får den effekt som ni är oroliga för? Jag tror inte att den får
            det.
          </note>
          <note>
            Det är trots allt spännande utställningar som drar människor
            till museerna, och så kommer det att vara fortsättningsvis också.
            Men om vi inte kan satsa på det som museerna faktiskt behöver
            kommer vi inte att kunna bygga dessa spännande utställningar.
            Detta hänger ihop. Och jag ser inte bara det kommande året framför
            mig utan också vad som händer om tio år eftersom behovet av resurser
            inte kommer att minska.
          </note>
          <note>
            Överläggningen var härmed avslutad.
          </note>
          <note>
            13 § Anmälan om inkomna uppteckningar från EU-nämndssammanträden
          </note>
          <note>
            Talmannen anmälde att uppteckningar från EU-nämndens sammanträden
            måndagen den 2 oktober, tisdagen den 10 oktober och fredagen den
            13 oktober inkommit.
          </note>
          <note>
            14 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            KOM(2006)372, KOM(2006)373
          </note>
          <note>
            KOM(2006)177
          </note>
          <note>
            KOM(2006)549
          </note>
          <note>
            KOM(2006)486
          </note>
          <note>
            KOM(2006)399
          </note>
          <note>
            15 § Anmälan och hänvisning av motioner till utskott
          </note>
          <note>
            Anmäldes
          </note>
          <note>
            2 414 motioner avlämnade under den allmänna motionstiden enligt
            motionsförteckning.
          </note>
          <note>
            Kammaren biföll talmannens förslag att motionerna omedelbart
            skulle hänvisas till utskott enligt motionsförteckningens förslag.
          </note>
          <note>
            16 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            18 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 26 oktober
          </note>
          <note>
            Lars Wegendal
          </note>
          <note>
            den 30 oktober
          </note>
          <note>
            Raimo Pärssinen
          </note>
          <note>
            Luciano Astudillo
          </note>
          <note>
            Barbro Westerholm
          </note>
          <note>
            Peter Hultqvist
          </note>
          <note>
            Monica Green
          </note>
          <note>
            den 31 oktober
          </note>
          <note>
            Margareta Israelsson
          </note>
          <note>
            den 1 november
          </note>
          <note>
            Rossana Dinamarca
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            den 2 november
          </note>
          <note>
            Egon Frid
          </note>
          <note>
            den 6 november
          </note>
          <note>
            Jasenko Omanovic
          </note>
          <note>
            Interpellationerna 2006/07:3344 redovisas i bilaga som fogats
            till riksdagens snabbprotokoll tisdagen den 7 november.
          </note>
          <note>
            Interpellation 2006/07:45 redovisas i bilaga som fogats till
            riksdagens snabbprotokoll tisdagen den 14 november.
          </note>
          <note>
            19 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 26 oktober
          </note>
          <note>
            Peter Hultqvist
          </note>
          <note>
            Peter Hultqvist
          </note>
          <note>
            Ameer Sachet
          </note>
          <note>
            Fredrick Federley
          </note>
          <note>
            Laila Bjurling
          </note>
          <note>
            Berit Högman
          </note>
          <note>
            Ann-Christin Ahlberg
          </note>
          <note>
            den 27 oktober
          </note>
          <note>
            Christer Engelhardt
          </note>
          <note>
            den 30 oktober
          </note>
          <note>
            Ulrica Messing
          </note>
          <note>
            Lars-Ivar Ericson
          </note>
          <note>
            den 31 oktober
          </note>
          <note>
            Karin Svensson Smith
          </note>
          <note>
            Anne Ludvigsson
          </note>
          <note>
            Lars Gustafsson
          </note>
          <note>
            Lars Wegendal
          </note>
          <note>
            Hans Linde
          </note>
          <note>
            Hans Linde
          </note>
          <note>
            den 1 november
          </note>
          <note>
            stalking
          </note>
          <note>
            Johan Pehrson
          </note>
          <note>
            Carina Adolfsson Elgestam
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            den 2 november
          </note>
          <note>
            Birgitta Ohlsson
          </note>
          <note>
            Lars Wegendal
          </note>
          <note>
            Egon Frid
          </note>
          <note>
            den 3 november
          </note>
          <note>
            Carina Adolfsson Elgestam
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 7 november.
          </note>
          <note>
            20 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 27 oktober
          </note>
          <note>
            Carina Hägg
          </note>
          <note>
            den 31 oktober
          </note>
          <note>
            Carina Hägg
          </note>
          <note>
            Hans Linde
          </note>
          <note>
            Hans Linde
          </note>
          <note>
            Yilmaz Kerimo
          </note>
          <note>
            Birgitta Ohlsson
          </note>
          <note>
            Birgitta Ohlsson
          </note>
          <note>
            Birgitta Ohlsson
          </note>
          <note>
            Luciano Astudillo
          </note>
          <note>
            den 1 november
          </note>
          <note>
            Fredrik Malm
          </note>
          <note>
            Luciano Astudillo
          </note>
          <note>
            Hans Backman
          </note>
          <note>
            Christina Axelsson
          </note>
          <note>
            Birgitta Ohlsson
          </note>
          <note>
            Kerstin Engle
          </note>
          <note>
            Peter Hultqvist
          </note>
          <note>
            Ameer Sachet
          </note>
          <note>
            Fredrick Federley
          </note>
          <note>
            Laila Bjurling
          </note>
          <note>
            Berit Högman
          </note>
          <note>
            Ann-Christin Ahlberg
          </note>
          <note>
            Christer Engelhardt
          </note>
          <note>
            den 7 november
          </note>
          <note>
            Eva Olofsson
          </note>
          <note>
            Hans Linde
          </note>
          <note>
            stalking
          </note>
          <note>
            Johan Pehrson
          </note>
          <note>
            Carina Adolfsson Elgestam
          </note>
          <note>
            Svar anmälda den 7 november redovisas i bilaga som fogats till
            riksdagens snabbprotokoll tisdagen den 14 november.
          </note>
          <note>
            Övriga svar redovisas i bilaga som fogats till riksdagens snabbprotokoll
            tisdagen den 7 november.
          </note>
          <note>
            21 § Kammaren åtskildes kl. 15.22.
          </note>
          <note>
            Förhandlingarna leddes av talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
