<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--131</head>
          <docDate when="2007-06-21 00:00:00">2007-06-21 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2006/07:131
          </note>
          <note>
            Torsdagen den 21 juni
          </note>
          <note>
            Kl. 09:00 - 14:56
          </note>
          <note>
            1 § Justering av protokoll
          </note>
          <note>
            Justerades protokollet för den 15 juni.
          </note>
          <note>
            2 § Meddelande om riksmötet 2007/08
          </note>
          <note>
            Talmannen meddelade att riksdagsstyrelsen föreslagit att riksmötet
            2007/08 skulle inledas tisdagen den 18 september .
          </note>
          <note>
            Kammaren biföll detta förslag.
          </note>
          <note>
            3 § Meddelande om försök med interpellationer under augusti och
            september
          </note>
          <note>
            Talmannen meddelade att ett meddelande om försök med interpellationer
            under augusti och september delats ut till kammarens ledamöter.
          </note>
          <note>
            4 § Svar på interpellation 2006/07:515 om oljebolagens investeringar
            i Sudan
          </note>
          <note type="speaker">
            Anf. 1 Statsrådet STEN TOLGFORS (m):
          </note>
          <note>
            Herr talman! Peter Eriksson har med hänvisning till en debattartikel
            i DN av Joschka Fischer den 8 maj frågat utrikesministern om han
            avser att ställa sig bakom förslag om att förbjuda europeiska
            företag att verka i Sudans oljebransch och angränsande industrier.
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            FN:s säkerhetsråd har huvudansvaret för internationell fred och
            säkerhet. Det är centralt att säkerhetsrådet, och särskilt de
            permanenta medlemmarna, tar detta ansvar.
          </note>
          <note>
            Regeringen välkomnar den diskussion som nu förs i säkerhetsrådet
            om skärpta sanktioner. Budskapet till regeringen i Khartoum och
            de stridande parterna i Darfur måste vara tydligt. Det är glädjande
            att Sudans regering har accepterat genomförandet av den så kallade
            hybridinsatsen, det vill säga den stärkta FN-närvaron i Darfur.
          </note>
          <note>
            Konflikten i Darfur kan inte lösas militärt, och parterna måste
            engagera sig i den politiska processen. Fokus måste fortsatt ligga
            på det medlingsarbete som leds av FN:s särskilda sändebud för
            Darfur, Jan Eliasson, och AU:s sändebud, Salim Salim. EU för en
            nära dialog med sändebuden om hur deras ansträngningar bäst kan
            stödjas.
          </note>
          <note>
            Den 29 mars 2005 antog FN:s säkerhetsråd resolution 1591 om ett
            vapenembargo för Darfur samt inreseförbud inklusive transitering
            och frysning av tillgångar för vissa individer från Sudan som
            listats av säkerhetsrådet. Resolutionen har implementerats i EU.
            EU:s vapenembargo omfattar inte bara Darfur utan hela Sudan.
          </note>
          <note>
            Ansträngningarna för att bistå den nödställda befolkningen måste
            fortsätta, och regeringen räknar med att Sverige i år kommer att
            avsätta minst 250 miljoner kronor för humanitära insatser i Sudan.
          </note>
          <note>
            Sverige bidrar med både personal och material till internationella
            insatser i Darfur. Till exempel ingår svensk personal i både FN:s
            och EU:s stödinsatser till AMIS. Räddningsverket bidrar med experter
            till olika FN-organ och stödet till AMIS sjukvårdsinsats stärks
            nu. Därutöver bidrar Sverige finansiellt till både AMIS och AU,
            bland annat för stöd till DarfurDarfur-dialogen om fredsbyggande
            och försoning.
          </note>
          <note>
            Sverige är även engagerat i återuppbyggnaden av Sudan utanför
            Darfur. För 2007 planeras biståndsinsatser för motsvarande ca
            130 miljoner kronor. De internationella företagen kan spela en
            viktig roll i Sudans återuppbyggnadsarbete.
          </note>
          <note>
            Genom globaliseringen ges företag möjligheter att bedriva verksamhet
            på nya marknader, vilket kan medföra etiska utmaningar vad gäller
            mänskliga rättigheter, miljö, arbetsvillkor och korruption. För
            att hjälpa företagen att möta dessa utmaningar har OECD utarbetat
            riktlinjer för multinationella företag, och FN har inom Global
            Compact antagit principer baserade på internationella konventioner.
            Regeringen uppmuntrar företag att ta socialt och miljömässigt
            ansvar, inte minst i länder där den nationella lagstiftningen
            är bristfällig och där kanske befintliga lagar inte efterlevs.
          </note>
          <note>
            OECD har tagit fram riktlinjer och ett riskhanteringsverktyg
            som stöd för företag som arbetar i konfliktområden. Regeringen
            har låtit översätta dessa verktyg till svenska för distribution
            till företag och det civila samhället.
          </note>
          <note>
            Det internationella samfundet, inklusive Sverige och EU, stöder
            bäst det fredsprocessarbete som leds av Jan Eliasson och Salim
            Salim genom att agera enhetligt.
          </note>
          <note type="speaker">
            Anf. 2 PETER ERIKSSON (mp):
          </note>
          <note>
            Herr talman! Oljan blir ofta en förbannelse för många av de länder
            som har tillgångarna, men framför allt för många av människorna
            i dessa länder. I några av världens mest instabila länder finns
            det gott om olja och resurser som borde kunna skapa välstånd och
            fred. I stället bidrar detta till en dålig miljö och klimatförändringar
            globalt, men framför allt till enorma katastrofer i de länder
            som det handlar om.
          </note>
          <note>
            Sudan rankas i dag som världens mest instabila land före Irak.
            Nigeria, som också har betydande oljetillgångar men problem i
            samband med det, ligger också högt på den listan.
          </note>
          <note>
            Jag skrev interpellationen efter en DN-artikel, där Joschka Fischer,
            den gröne före detta utrikesministern i Tyskland, tog upp frågan
            om en ny form av sanktion. Man skulle förbjuda europeiska företag
            inom oljebranschen och intilliggande områden att investera i Sudan
            på grund av det folkmord som i dag pågår i Sudan. Flera hundratusen
            människor har dött, och flera miljoner har tvingats på flykt.
            Detta finansieras i stor utsträckning just med oljepengar. Det
            är europeiska företag också svenska men även amerikanska och kinesiska
            företag som har varit inblandade.
          </note>
          <note>
            USA är det land som i dag driver på bäst och hårdast. De gör
            ett föredömligt arbete för att försöka få till nya FN-resolutioner
            i säkerhetsrådet och har också nyligen skärpt sanktionerna gentemot
            regeringen i Sudan. Det är väl en av de saker som ligger bakom
            att man nu ser ut att komma framåt med nya FN-insatser och att
            23 000 soldater ska kunna skickas till regionen trots ett långvarigt
            motstånd från regeringen i Khartoum.
          </note>
          <note>
            Sverige har dock ingen vidare hedrande roll. Den svenska regeringen
            vägrar fortfarande erkänna att det över huvud taget är ett folkmord
            som pågår. Man driver inte heller på internationellt på ett särskilt
            offensivt sätt. Till exempel har Sverige och Norge fått en förfrågan
            om FN-soldater. Norge har responderat tydligare än Sverige och
            sagt att man ska skicka 200 soldater i höst.
          </note>
          <note>
            Jag tycker att det är lite märkligt att Sten Tolgfors i interpellationen
            inte lyckas ge något tydligt och konkret svar på varför Sverige
            inte agerar och inte driver på i den anda som Joschka Fischer
            står för. Vad är det egentligen för sakskäl som ligger bakom svaret?
          </note>
          <note type="speaker">
            Anf. 3 PETER HULTQVIST (s):
          </note>
          <note>
            Herr talman! Det har i USA länge pågått en nationell kampanj
            mot företag som bedriver verksamhet i Sudan. Kampanjen tar nu
            också fart i Tyskland, Australien, Storbritannien, Italien och
            snart även i Sverige, hoppas jag. Man kan se att företag efter
            företag drar sig ur. Schweiziska ABB är ett sådant exempel, tyska
            Siemens ett annat. Nu kom också Rolls-Royce.
          </note>
          <note>
            Men svenska Lundin Petroleum glider vidare. Det påverkas inte
            av någonting. Vi kommer att bli väldigt glada om det sker i tredje
            kvartalet, utropar vd:n Ashley Heppenstall och syftar på start
            av provborrningar efter olja.
          </note>
          <note>
            Det är allmänt känt att oljebolagens verksamhet i Sudan är kopplad
            till krig, folkfördrivning, pengar till militären och kopplingar
            till sudanesiska statens oljebolag. Oljemagnaterna har blod på
            händerna. Men högerregeringen i Sverige ruskar av sig.
          </note>
          <note>
            I interpellationssvaret hänvisas till att vi har de verktyg vi
            behöver. Man hänvisar till OECD:s verktyg för hur företag ska
            bete sig i regioner med så kallad svag regeringskontroll. Men
            vi måste också ta reda på historien och vår egen svenska historia
            i Sudan med Lundin Petroleum och dess engagemang.
          </note>
          <note>
            Jag har i tidigare interpellationsdebatter fått beskedet att
            det inte finns någon anledning att granska Lundin Petroleum. Naturligtvis
            hänger misstanken kvar i luften. Har det med Carl Bildts gamla
            engagemang i företaget att göra? Finns det något att dölja?
          </note>
          <note>
            Kanada har tidigare gjort en granskning av sina oljebolag i landet.
            Varför går inte det i Sverige? Varför kan inte regeringen längre
            ta ordet folkmord i sin mun? Det gick ju bra när man var i oppositionsställning.
          </note>
          <note>
            Frågorna är många. Det är inte konstigt att det blir på det sättet.
            Därför vore det dags för en heltäckande svensk UD-rapport om oljans
            betydelse i Sudan kopplat till svenska företags intressen. Det
            skulle vara klargörande. Det kanske till och med skulle bringa
            viss klarhet åt utrikesministerns tidigare göranden och låtanden
            inom Lundin Petroleum och Sudan.
          </note>
          <note>
            Det är viktigt att få svar på frågor. Har Lundin Petroleum fått
            hjälp av sudanesiska militären och dess hjälptrupp? Har sudanesiska
            bönder drivits bort för att ge plats åt Lundin Petroleums verksamhet?
            Det är viktigt att få sådana frågor besvarade och belysta. Det
            är sådant som händer i spåren av oljebolagens verksamhet i Sudan.
            I Kanada har man kunnat göra det men inte i Sverige. Det tycker
            jag är dåligt.
          </note>
          <note>
            Lundin Petroleum har en dragning till att försöka hålla till
            där inget annat västföretag vill vara, eller där i varje fall
            västföretag drar sig ur. Är det bra för Sverige? Jag kan också
            notera att företaget hörde till dem som var djupt engagerade i
            Sydafrika under apartheidtiden, fast det då hette Lundin Oil.
          </note>
          <note>
            Det finns anledning för regeringen att driva på inom EU för att
            öka trycket mot Sudans regim. Allt fler internationella organ
            har krävt sanktioner. International Crisis Group, som består av
            många före detta premiärministrar och regeringsledamöter runt
            om i världen, har uttalat en oerhört stark trötthet över att det
            händer alldeles för lite för att sätta press på regimen i Sudan.
          </note>
          <note>
            Jag noterar att statsrådet i interpellationssvaret säger att
            man välkomnar en diskussion om sanktioner. Jag skulle vilja att
            man utvecklade resonemanget om vad man gör i praktiken. Var står
            den svenska regeringen när det gäller att ta reda på sanningen
            om svenska företag i Sudan? Varför kan man inte fortsätta att
            tala om folkmord i landet? Det skulle vara intressant att få det
            belyst.
          </note>
          <note type="speaker">
            Anf. 4 Statsrådet STEN TOLGFORS (m):
          </note>
          <note>
            Herr talman! Låt mig börja med att konstatera att sedan Joschka
            Fischer skrev sin artikel har det hänt en del saker. Den 12 juni
            gav Sudan sitt godkännande för en utvidgning av FN-närvaron i
            Darfur, det vill säga genomförandet av en gemensam AUFN-insats
            med 17 00019 000 man. Det är naturligtvis av yttersta vikt att
            den insatsen så snart som möjligt kommer på plats och att Sudans
            regering står fast vid den överenskommelsen.
          </note>
          <note>
            Det internationella samfundets budskap till Khartoum och de stridande
            parterna i Darfur måste vara enhetligt och entydigt. Det gäller
            också stödet för den politiska processen och stödet för Jan Eliasson
            och Salim Salim och de åtgärder som behöver vidtas för att nå
            en politisk förhandlingslösning.
          </note>
          <note>
            Jag konstaterar när jag läser Joschka Fischers artikel att flera
            av de saker som han där kräver är genomförda. Han börjar med att
            konstatera att det bästa vore att FN:s säkerhetsråd hanterar krisen
            och frågan och därutöver EU. Precis på det sättet är det som frågan
            har hanterats.
          </note>
          <note>
            Man antog i mars 2005 en resolution om sanktioner mot Sudan som
            omfattar ett vapenembargo för Darfur som sedan har vidgats av
            EU. Det finns ett inreseförbud inklusive transitering och en frysning
            av ekonomiska tillgångar för individer från Sudan. Det är också
            precis det som han efterlyste i sin artikel.
          </note>
          <note>
            Det är viktigt att tala om det riktiga problemet, det egentliga
            problemet. Flera hundratusen människor har dödats och fler far
            oerhört illa. Sverige bidrar både som land och också gemensamt
            med andra EU-länder. Det är mycket bra det som nu har skett att
            hybridstyrkan har accepterats.
          </note>
          <note>
            Det viktiga är nu att verkligen understryka att det inte får
            förhalas i sitt genomförande, hindras i sitt verkställande eller
            sedan försöka styras på marken. Det finns en diskussion där Sudan
            har hävdat att det är en renodlad AU-styrka med stöd från FN.
            Där är andra länders tolkning mycket mer betonande av FN-delen.
          </note>
          <note>
            Det viktiga är att hålla fast trycket på Sudans regering att
            denna styrka nu ska tas emot och ges möjlighet att verka på ett
            bra sätt. Tillsammans med Norge fortsätter Sverige diskussionen
            med FN om möjligt truppbidrag till FN:s utökade stöd till AU:s
            fredsfrämjande insats i Darfur, AMIS. Får vi en förfrågan om deltagande
            i själva hybridstyrkan kommer vi att överväga den så positivt
            som bara är möjligt.
          </note>
          <note>
            Herr talman! Peter Hultqvists resonemang är något annorlunda.
            Jag har haft en annan debatt med honom gällande öppenheten kring
            material vad gäller svenska företag verksamma i Sudan. Jag konstaterade
            att Hultqvist har varit välkommen till UD att ta del av allt det
            material som finns. Han har också varit där och tittat på materialet.
            Han har sedan i efterhand förklarat att han ändå inte var nöjd
            med detta trots att det var vad han begärde.
          </note>
          <note>
            Det är också intressant att Peter Eriksson konstaterar att USA
            har gått längre än vad Joschka Fisher begärde i artikeln som var
            anledning till interpellationen och också längre än han själv
            har begärt. Man har ett aktivt tillbakadragande av företag på
            bred front därifrån.
          </note>
          <note>
            Men det var inte det som föranledde Peter Eriksson att ta debatt.
            Det var den konkreta frågan om vi vill verka för att förbjuda
            företag att verka i oljesektorn eller i angränsande sektorer.
            Det tror jag inte är en lösning som vi ska välja. Jag ska återkomma
            i ett kommande inlägg när jag har mer tid för att utveckla den
            saken vidare.
          </note>
          <note type="speaker">
            Anf. 5 PETER ERIKSSON (mp):
          </note>
          <note>
            Herr talman! Jag tog upp USA som ett intressant exempel på att
            man kan göra betydligt mer. Det lite tragiska är att den svenska
            regeringen är så oerhört passiv i den här frågan att man internationellt
            snarast får skämmas för den svenska regeringens agerande på detta
            område.
          </note>
          <note>
            När det gäller Sudan har vi svenska intressen genom Lundin Oil.
            Vi har också andra svenska företag som fortfarande är aktiva i
            landet. I USA och Storbritannien pågår en stor diskussion och
            kampanjer för att företag ska ge sig av.
          </note>
          <note>
            Det är också en stor del av bakgrunden till att den amerikanska
            regeringen agerar lite mer offensivt. När man ser på frågan verkar
            den bry sig mycket mer om människorättsfrågorna än affärsintressena
            medan den svenska regeringen tycks prioritera affärsintressena
            framför att lösa sakfrågan och göra något åt det folkmord som
            pågår. Det är det stora problemet och grunden för debatten i Sverige
            just nu.
          </note>
          <note>
            Jag skulle fortsatt gärna vilja höra de konkreta sakskälen till
            varför förslaget om att förbjuda europeiska företag att verka
            i Sudans oljebransch inte skulle vara bra och en riktig och viktig
            väg att gå. Vi ser att Sudans regering trots hårda påtryckningar
            än i dag hela tiden fortsätter att försöka förhala och fördröja
            en förändring. Den innebär att FN kommer in med soldater och en
            styrka som ska kunna skapa lite mer av trygghet i landet.
          </note>
          <note>
            Mycket talar i det läget för att det skulle vara utmärkt om man
            kan göra ytterligare påtryckningar och också sanktioner gentemot
            regeringen till dess att en styrka från FN är på plats. Ända fram
            till dess finns det fortfarande möjligheter för regeringen i Khartoum
            att förhala och fördröja en förändring som innebär en något tryggare
            situation för människorna i Darfurområdet.
          </note>
          <note type="speaker">
            Anf. 6 PETER HULTQVIST (s):
          </note>
          <note>
            Herr talman! Jag delar ministerns uppfattning om att det är viktigt
            att man försöker sträva efter att de olika internationella avtal
            och uppgörelser som görs exempelvis när det gäller ett område
            som Sudan fullföljs. Man måste försöka sätta tryck på det.
          </note>
          <note>
            Men det är inte enkelt. 2005 gjorde man en fredsuppgörelse som
            innebar bland annat att enskilda som drabbats hårt av oljeutvinningen
            har rätt till kompensation. I december 2006 konstaterade man stora
            miljöproblem i samband med oljeutvinning, tvångsförflyttningar
            och brist på kompensation för lokalbefolkningen. De avtal som
            man ingick hade inte hållits. Det visar svårigheten att verka
            i ett land som Sudan.
          </note>
          <note>
            Det är riktigt att jag inte är nöjd trots att jag har besökt
            UD och talat ordentligt med handläggaren, som jag personligen
            har fått ett mycket gott intryck av. Jag har fått ta del av mycket
            material. Men det ges inget svar på frågan om huruvida Lundin
            Petroleum har fått hjälp av den sudanesiska militären eller dess
            hjälptrupper. Har sudanesiska bönder drivits bort för att ge plats
            åt Lundin Petroleums verksamhet?
          </note>
          <note>
            Jag tycker att det är viktigt att ta reda på historien om hur
            svenska företag uppträder i en så kontroversiell och speciell
            region som Sudan.
          </note>
          <note>
            Jag vill också peka på förhållandet att det finns en organisation
            som heter Darfur Divestment som arbetar med bland annat en nationella
            kampanj i Storbritannien för att företag ska dra sig ur Sudan.
            De har gjort en rankningslista en svart lista över utländska syndarbolag
            där Lundin Petroleum intar en föga hedrande åttondeplats i sammanhanget
            efter företag från Indien, Kina, Malaysia, Frankrike och Kuwait.
          </note>
          <note>
            Så nog finns det en del att göra på den här punkten! Jag är förvånad
            över att regeringen inte kan ta den typen av initiativ.
          </note>
          <note type="speaker">
            Anf. 7 Statsrådet STEN TOLGFORS (m):
          </note>
          <note>
            Herr talman! Jag väljer att tolka det som Peter Eriksson sade
            förut i en positiv riktning. Det Peter säger är i princip: Gör
            mer, för situationen är bedrövlig. Så långt delar jag det han
            säger.
          </note>
          <note>
            Jag markerade redan i mitt inledningsanförande att Sverige välkomnar
            en fortsatt diskussion om sanktioner. Men det finns något som
            är oerhört centralt just nu; det har ju hänt saker sedan Peter
            Eriksson skrev sin interpellation och jag tycker att det är lite
            tråkigt att det inte uppmärksammas. Det som nu har hänt är bra
            man har accepterat hybridstyrkan. Nu måste vi hålla trycket uppe
            för att se till att den verkligen kommer på plats och inte hindras
            från verkställighet. Jag delar en viss oro och en skepsis mot
            att detta bara kommer att gå smidigt och gesvint. Det måste vi
            verkligen hålla press på. Vi måste fortsätta bevaka det.
          </note>
          <note>
            Några ytterligare förslag kommer inte från Peter Eriksson. Det
            fanns inga konkreta förslag i övrigt på vad vi ska göra nu.
          </note>
          <note>
            Jag återkommer nu till företagens roll, som jag sade att jag
            skulle göra tidigare. Utgångspunkten måste vara först fred och
            sedan utveckling och återuppbyggnad. Då är företagens närvaro
            viktig. Handel och investeringar är viktiga för att få en utveckling
            i ekonomin, långsiktig fattigdomsbekämpning och skapande av jobb
            som drar undan grogrund för social oro och fortsatta konflikter.
            Om man får fart på det i ett återuppbyggnadsperspektiv som kan
            ske i vissa delar men långt ifrån i alla så underlättar det fred
            och försoning.
          </note>
          <note>
            Det finns två saker vi nu måste diskutera. Det första är att
            företagen ska följa lagar. Det gäller de lagar som finns i landet
            man verkar i, men märk väl att här har inte heller framförts påståenden
            om att ett svenskt företag bryter mot svenska lagar i det perspektivet.
            Det är i alla fall inte det som de flesta som deltar i diskussionen
            lyfter fram. Det man talar om är i stället ett etiskt försvarbart
            agerande. Den diskussionen är jätteviktig, men det är lite grann
            en annan fråga. Där har företagen ett mycket stort eget ansvar.
          </note>
          <note>
            Jag har varit kritisk mot Peter Hultqvist för att han aldrig
            betonar de instrument som verkligen finns för att hantera detta,
            vilket bidrar till att försvaga dem. OECD och FN har rekommendationer
            till stöd för företagens agerande. Det finns också mekanismer
            i flera fall som kan användas för att se om rekommendationerna
            har följts på ett korrekt sätt eller inte. Jag har aldrig hört
            någon i denna kammare betona att dessa mekanismer finns. De adresserar
            precis de frågor som finns i Sudan. Det handlar om det egna företagets
            ansvar att göra löpande etiska analyser men också att ta konsekvenserna
            av dem.
          </note>
          <note>
            I en annan interpellationsdebatt föredrog jag för Peter Hultqvist
            precis vad detta innebär. Det går direkt in i problemets kärna.
            Det handlar om hur företagen respekterar de mänskliga rättigheterna,
            vilka åtgärder man vidtar för att försäkra sig om att man verkligen
            gör det, om man är tillräckligt välinformerad, om man kan bedöma
            värdlandets förmåga och vilja att respektera mänskliga rättigheter,
            om regeringen i landet och andra politiska organ och icke-statliga
            aktörer respekterar mänskliga rättigheter, om parterna i en konflikt
            hanterar situationen i enlighet med internationell humanitär rätt,
            om värdlandet har full kontroll över sitt territorium, hur företaget
            bygger upp mekanismer för att säkra att investeringar och konsekvensanalyser
            förmår hantera dessa allvarliga problem och om företaget har en
            klar policy för hur verksamheten ska bedrivas på ett sådant sätt
            att andras åtnjutande av mänskliga rättigheter inte förhindras.
          </note>
          <note>
            Jag har dragit detta utförligt i kammaren tidigare, och vi har
            ställt materialet till förfogande. Vi har också lyft fram att
            det finns mekanismer för att hantera dessa frågor om någon anser
            att ett företag inte följer dessa rekommendationer. De är inte
            juridiska, men såväl arbetsmarknadens parter som UD ingår i den
            kontaktpunkt som har att förhålla sig till det som där sker.
          </note>
          <note>
            Genom att konsekvent aldrig lyfta fram detta och genom att ropa
            på andra åtgärder försvagar ni i praktiken de mekanismer som finns
            för att hantera företagens sociala och etiska ansvar i andra länder
            än Sverige.
          </note>
          <note type="speaker">
            Anf. 8 PETER ERIKSSON (mp):
          </note>
          <note>
            Herr talman! Jag tycker att Sten Tolgfors för fram ett märkligt
            sätt att argumentera för att Sverige fortsatt inte ska göra någonting.
            Han försöker leta reda på märkliga argument som egentligen inte
            har med sakfrågan att göra. Han talar om svensk och sudanesisk
            lagstiftning och försvarar de företag som agerar på ett sätt som
            gör att den sudanesiska regeringens pågående folkmord kan fortsätta.
          </note>
          <note>
            När man agerar på det sättet innebär det att den svenska regeringen
            också är med och bidrar till att folkmordet kan upprätthållas
            och pågå. I stället borde man agera så skarpt och tydligt som
            möjligt för att skapa ett tryck på den sudanesiska regimen.
          </note>
          <note>
            Det låter som om Sten Tolgfors vill ha fler förslag på vad man
            ska göra. Jag tycker att en början åtminstone skulle kunna vara
            att ni är tydliga med att tala om att det är ett folkmord som
            pågår. Ett andra steg skulle kunna vara att man förbjuder svenska
            företag att investera i Sudan eller förbjuder svenska företag
            att befinna sig och verka där medan folkmordet pågår. Ett tredje
            steg skulle kunna vara att driva på inom Europeiska unionen för
            att få en bredare insats. Jag tror att ett beslut i Sverige också
            skulle kunna skärpa hållningen och engagemanget för många länder
            i Europa i den här frågan.
          </note>
          <note>
            Man skulle kunna agera bredare inom EU både för ett beslut i
            EU och för att agera skarpare i säkerhetsrådet. Men det vill tydligen
            inte den svenska regeringen. Det är pinsamt och dåligt agerat.
          </note>
          <note type="speaker">
            Anf. 9 Statsrådet STEN TOLGFORS (m):
          </note>
          <note>
            Herr talman! Jag kan efter den här diskussionen lätt och lugnt
            konstatera att Peter Eriksson inte har en aning om hur dessa mekanismer
            ser ut. Han har inte läst Global Compact från FN. Han har inte
            tittat på OECD:s riktlinjer. Han har inte läst de verktyg som
            finns för företag att agera rätt i konfliktzoner och i zoner med
            svaga regeringar. Han har inte gjort det trots att regeringen
            har översatt dem och spridit dem. De finns där för företagens
            stöd.
          </note>
          <note>
            Han känner inte till att det finns mekanismer i form av nationella
            kontaktpunkter som finns där just för att hantera det hela om
            man anser att företag bryter mot riktlinjerna.
          </note>
          <note>
            Jag kan bara konstatera att ingen anmälan hittills har inkommit
            mot de företag som ni så kraftfullt fördömer. Det är mycket möjligt
            att det skulle hanteras vad vet jag? Men hittills har så inte
            varit fallet vare sig från er eller från någon annan. Jag har
            inte vid något tillfälle hört någon av er nämna att dessa mekanismer
            finns och att det är bra att bygga på det som redan finns för
            att kraftfullt understryka företagens eget etiska ansvar när de
            verkar i konfliktzoner.
          </note>
          <note>
            Det finns två saker som måste hanteras samtidigt. Det ena är
            att man ska följa lagar i det land där man verkar. Det andra är
            att man kan göra en jämförelse med hur det ser ut i svenskt perspektiv.
            Men jag har inte hört att någon av er har hävdat att det är brott
            som svenska företag begår. Då återstår de etiska frågorna. Det
            finns mekanismer och verktyg för att hantera och bedöma dessa.
            De har inte tillämpats eller lyfts fram av er här.
          </note>
          <note>
            Det är fullkomligt sanslöst av Peter Eriksson att hävda att Sverige
            inte har visat intresse. Han säger att Sverige inte bryr sig om
            det här och att Sverige inte är intresserat av att vara med och
            sätta tryck.
          </note>
          <note>
            Det är en svensk, Jan Eliasson, som är med och förhandlar för
            att få en politisk lösning till stånd. Sverige välkomnar en diskussion
            om ytterligare sanktioner. Jag har redogjort för att Sverige tillsammans
            med Norge fortsätter diskussionen med FN om möjliga truppbidrag
            till AU:s fredsfrämjande insatser i Darfur via AMIS. Jag har pratat
            om det svenska biståndet, både till humanitär hjälp och till återuppbyggnad.
          </note>
          <note>
            Jag tror att det vore bra om Peter Eriksson åtminstone tittade
            på de verktyg som finns innan han avfärdar dem som meningslösa.
            När man gör det försvagar man dem nämligen, och då står vi utan
            verktyg.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2006/07:594 om nedskärningarna av
            Exportrådets verksamhet
          </note>
          <note type="speaker">
            Anf. 10 Statsrådet STEN TOLGFORS (m):
          </note>
          <note>
            Herr talman! Carina Adolfsson Elgestam har frågat mig om finansieringen
            av de exportfrämjande insatserna.
          </note>
          <note>
            Grunden för Sveriges välstånd och framgångsrika export är ett
            gott företagsklimat. Genom goda förutsättningar för företagande
            i Sverige kan företagen bli mer konkurrenskraftiga internationellt.
            Det bidrar i sin tur till att fler arbetstillfällen skapas i Sverige.
          </note>
          <note>
            Exportfrämjandets uppgift är att förstärka förutsättningarna
            särskilt för små och medelstora företag att exportera.
          </note>
          <note>
            När alliansregeringen tillträdde i höstas var den av den tidigare
            regeringen aviserade nivån för exportfrämjandet endast 148 miljoner
            kronor för 2007. Detta motsvarade mer än en halvering av resurserna
            jämfört med 2006.
          </note>
          <note>
            Den nya regeringen ansåg att denna av den tidigare regeringen
            aviserade nedskärning var alldeles för drastisk och tillförde
            därför ytterligare 75 miljoner kronor till exportfrämjandet för
            2007. Samma summa kommer att tillföras 2008.
          </note>
          <note type="speaker">
            Anf. 11 CARINA ADOLFSSON ELGESTAM (s):
          </note>
          <note>
            Herr talman! Export är lite av världens chans och Sveriges möjlighet.
            För våra svenska företag är det en möjlighet, inte minst när det
            gäller att höja produktiviteten och produktionen. I en tid när
            det går bra för Sverige känns det ganska frustrerande med de neddragningar
            som är gjorda när det gäller exporten.
          </note>
          <note>
            Jag kan inte låta bli att reflektera över vilka prioriteringar
            som regeringen gör. De fyra borgerliga partierna, som gick till
            val på frågan om jobben, har prioriterat att satsa 100 miljoner
            i tilläggsbudgeten på utförsäljning av statliga företag. Man prioriterar
            också att ta bort förmögenhetsskatten och att göra omfördelningar,
            inte minst vad gäller arbetsgivaravgiften, som slår mot de små
            och medelstora företagen. Då kan jag inte låta bli att fundera
            över hur viktigt det är med export och hur regeringen ser på världens
            chans att komma ut på världsmarknaden. Nu får de små företagen
            vara med och betala den omfördelning som vi ser.
          </note>
          <note>
            I maj månad fick vi en konjunkturrapport från Teknikföretagen.
            Där pekar de på att samtidigt som Europa visar ny styrka har den
            amerikanska tillväxten försvagats påtagligt. Detta har redan påverkat
            svensk export negativt. I ett utomordentligt starkt läge för teknikföretagen
            i Sverige ser vi med viss oro att tillväxten går från export till
            hemmamarknad.
          </note>
          <note>
            Detta borde få regeringen att känna en viss oro för framtiden
            och svenska företags möjlighet till export. Men jag upplever inte
            att det i det korta minutsvar som jag har fått från ministern
            finns någon tillstymmelse till att regeringen har funderat igenom
            vad detta får för konsekvenser för Sverige och för de svenska
            företagen. Snarare pekar ministern i svaret mer på vad den socialdemokratiska
            regeringen gjorde. Det är ganska oväsentligt i dagsläget.
          </note>
          <note>
            Nu är det alliansregeringen som har makten och ansvaret, och
            det är det som spelar roll för exporten här och nu, inte vad den
            socialdemokratiska regeringen gjorde. Vi lever i nuet, och vi
            ska ta steget in i framtiden. Då är det oerhört viktigt att våra
            svenska företag är med. Vi ser nu att Exportrådet får skicka hem
            personal, precis som ISA, det vill säga främjandet för utländska
            investerare, också måste göra neddragningar. Det är klart att
            det får konsekvenser för Sverige och svenska företag. När det
            finns färre engagerade människor som arbetar med en fråga är det
            klart att produktionen blir mindre. Det är ganska självklart för
            mig.
          </note>
          <note>
            Ändå påstår Tolgfors i sitt svar att man gör satsningar. När
            vi har räknat på detta har vi inte kunnat komma fram till någonting
            annat än att det fortfarande är mindre pengar till exportfrämjande
            åtgärder. Frågan kvarstår: Tror inte regeringen på export i framtiden?
          </note>
          <note type="speaker">
            Anf. 12 MARIE WEIBULL KORNIAS (m):
          </note>
          <note>
            Herr talman! När man läser Carina Adolfsson Elgestams interpellation
            får man lätt intrycket att det inte finns några gränser för vilken
            negativ inverkan alliansregeringens handelspolitik redan har haft.
            Inget kunde vara mer felaktigt.
          </note>
          <note>
            Vi kan börja med att konstatera att alliansregeringen först i
            höstbudgeten och sedan i vårpropositionen gjort det mer attraktivt
            att starta och driva företag i Sverige. Alla de positiva förändringar
            för små och medelstora företag som alliansregeringen redan hunnit
            genomföra har tydligen gått interpellanten förbi.
          </note>
          <note>
            För att små och medelstora företag ska våga ta det stora steget
            ut på den internationella marknaden även när det gäller våra nordiska
            grannländer krävs det att företagen har en stabil grund att stå
            på. Därför anser vi att näringsklimatet här hemma är avgörande.
            Vi har antagit ett företagspaket med många olika förslag som syftar
            till att stärka de små och medelstora företagen. Slopandet av
            förmögenhetsskatten kommer till exempel att ge de små och medelstora
            företagen välkommet riskkapital. Vi för resonemang om att införa
            ett riskkapitalavdrag. Förenklade momsregler för företagare så
            att företag som har en omsättning på mindre än 40 miljoner kronor
            bara ska behöva betala moms var tredje månad är ett annat exempel.
            Vi har reformerat 3:12-reglerna för fåmansbolag och sänker skatten
            vid försäljning av andelar i fåmansföretag under åren 20072009.
          </note>
          <note>
            Vidare har vi beslutat att minska företagens administrativa kostnader
            med minst 25 procent fram till hösten 2010. Förslaget är ytterligare
            en åtgärd i regeringens arbete att genom förändrade skatter och
            sociala avgifter göra det lättare, roligare och mer lönsamt att
            driva företag i Sverige.
          </note>
          <note>
            Herr talman! Sverige är extremt exportberoende, och det ökar
            i och med globaliseringen. I skenet av att företagandet internationaliseras
            kan vi konstatera att Exportrådet har en mycket värdefull verksamhet
            som underlättar för svenska företag att växa internationellt.
            Exportrådet har en stabil närvaro utomlands, och närvaron är även
            stabil här hemma genom de regionala exportrådgivarna i varje län
            som ger företagen inspiration och styrka att våga ta steget ut
            på nya marknader. Även den populära exportsäljarutbildningen fortsätter
            enligt plan.
          </note>
          <note>
            En stor del av Exportrådets tjänster är avgiftsfria tack vare
            statens uppdrag till Exportrådet. Bland annat ges kostnadsfri
            information om allt som rör marknader och export. Övriga tjänster
            är antingen samfinansierade mellan staten, Exportrådet och deltagande
            företag eller helt företagsfinansierade.
          </note>
          <note>
            Alliansregeringen tror att det är bland de små och medelstora
            företagen som potentialen för ökade exportvolymer finns. Därför
            är det angeläget att minimera det ekonomiska risktagandet för
            denna grupp.
          </note>
          <note>
            Ett nytt sätt för dessa företag att finansiera exportsatsningar
            kommer att vara det nya exportlånet som i denna månad lanseras
            av Almi i syfte att lyfta de svenska småföretagen. Det är viktigt
            att det finns kompletterande finansieringsformer för små och medelstora
            företag vid sidan av de som bankerna kan erbjuda, för det möjliggör
            för mindre företag att ta sig an stora affärer och minska riskerna
            med att exportera.
          </note>
          <note>
            Det nya lånet möjliggör lån i andra valutor och är resultatet
            av ett samarbete mellan Exportrådet, Almi, Svensk Exportkredit,
            Exportkreditnämnden och Swedfund.
          </note>
          <note>
            Almi, som arbetar regionalt och nära de mindre företagen, kommer
            att hantera lånen. Totalt är 500 miljoner kronor avsatta för detta.
          </note>
          <note>
            Jag välkomnar avslutningsvis samordningen som har skett den senaste
            tiden mellan olika myndigheter som stöder svensk export.
          </note>
          <note type="speaker">
            Anf. 13 Statsrådet STEN TOLGFORS (m):
          </note>
          <note>
            Herr talman! Låt mig inledningsvis säga att det nu är den tredje
            debatten som Carina Adolfsson Elgestam och jag har på samma tema.
            Jag välkomnar alla att ta del av de tidigare protokollen.
          </note>
          <note>
            Jag förstår, herr talman, att Carina vill friskriva sig från
            den tidigare socialdemokratiska regeringen. Det spelar ingen roll,
            sade hon, vad den tidigare socialdemokratiska regeringen gjorde.
            Det kanske inte heller spelar så stor roll vad Socialdemokraterna
            gör nu, för den tidigare socialdemokratiska regeringen ville halvera
            finansieringen av exportfrämjandet.
          </note>
          <note>
            Den nuvarande regeringen konstaterar att det inte var rimligt.
            Vi lägger 75 miljoner kronor mer än vad Socialdemokraterna ville
            för 2007 och 75 miljoner kronor mer för 2008 än vad Socialdemokraterna
            gjorde i sina aviserade siffror för vårproposition och budget.
          </note>
          <note>
            När Socialdemokraterna hamnar i opposition finns plötsligt alla
            pengar i världen, och man bestämmer sig för att möta globaliseringen
            med bidrag. Trots att Socialdemokraterna i sin budgetmotion inte
            ens har ett förslag till anslagsbeslut fortsätter Carina Adolfsson
            Elgestam att försöka ge intryck av att det finns hur mycket pengar
            som helst till exportfrämjande. Trots att Socialdemokraterna inte
            ens har siffersatt sin påstådda satsning i sin budget fortsätter
            Carina Adolfsson Elgestam att påstå att det finns pengar till
            detta. Trots att man inte ens har någon gemensam indikation med
            Vänstern och Miljöpartiet fortsätter man att påstå att här finns
            alla pengar i världen till exportfrämjande.
          </note>
          <note>
            Man hade alltså inga pengar innan, och man ville halvera anslagen.
            Sedan förlorade man makten, och då gör man verbala satsningar
            som man inte ens förmår att siffersätta.
          </note>
          <note>
            Tror inte regeringen på export? Det frågade interpellanten. Jo,
            det är klart att vi gör! Dock tror vi inte att globaliseringen
            bäst möts med bidrag eller politikerstyrda branschsatsningar.
            Från näringslivet möter vi verkligen inte en saknad av politikerstyrda
            branschsatsningar. I stället tror vi att det ska komma underifrån
            och vara styrt av företagens efterfrågan och kännedom om vilka
            marknader de behöver stöd på och på vilket sätt de bäst behöver
            stöd.
          </note>
          <note>
            Grunden för den här regeringens handelspolitik och det har jag
            markerat i ett antal tidigare debatter är ett väl fungerande näringsklimat
            på hemmaplan. Bättre förutsättningar på hemmaplan ger bättre förutsättningar
            på bortaplan, vilket stärker exporten och därmed jobben på hemmaplan.
            Det är fundamentet, precis som min partikollega redogjorde för
            alldeles nyss.
          </note>
          <note>
            En annan del av detta är att vi behöver ett högt konkurrenstryck
            på vår hemmamarknad så att våra företag växer upp i en miljö där
            man från början är beredd att möta högt konkurrenstryck och inte
            möts av någonting alldeles främmande i form av hög konkurrens
            när man söker sig ut på andra marknader. Man måste från början
            vara van vid konkurrens för att klara den högre konkurrensen som
            kanske råder på andra marknader.
          </note>
          <note>
            Detta är fundamenten. Därutöver kommer att vi ska ha ett väl
            fungerande exportfrämjande. Där är resurserna en del i helheten,
            men det är också fråga om hur man använder pengarna. Det är precis
            detta som vi nu arbetar med att se över. Vi tittar på hur vi kan
            vässa exportfrämjandet, resursanvändningen och samordningen mellan
            de olika organisationerna.
          </note>
          <note>
            Exportlånet är ju ett utmärkt exempel på vad vi hoppas ska kunna
            åstadkommas i närtid med ökad samverkan och bättre resursanvändning
            mellan de olika organisationerna som svar på ett behov som företagen
            själva känner. När ett litet företag kan möta möjligheten att
            få en stor order ställs de inför två nya risker. Den ena är att
            gå ut på en ny marknad, och den andra är att kanske expandera
            sin verksamhet för att möta den nya ordern, vilket innebär en
            extra risk. Vi försöker anpassa ett instrument för att möta just
            precis detta behov.
          </note>
          <note>
            Visst är resurserna en fråga för exportfrämjandet, men det är
            långt ifrån den enda. Vi vässar nu exportfrämjandet och stärker
            framför allt förutsättningarna för små och medelstora företag
            på hemmamarknaden.
          </note>
          <note type="speaker">
            Anf. 14 CARINA ADOLFSSON ELGESTAM (s):
          </note>
          <note>
            Herr talman! Det är intressant att ministern säger att anledningen
            till det korta svaret är att jag tidigare här i kammaren har haft
            två interpellationsdebatter med ministern. Det är helt riktigt,
            och anledningen till det är den oro vi känner för de kraftiga
            nedskärningar som drabbar både Exportrådet och exportfrämjandet.
          </note>
          <note>
            Man ska nog ha med sig att vi hade den ena interpellationsdebatten
            i december och den andra i januari. Nu har det nästan gått ett
            halvår sedan dess, och det har faktiskt hänt lite på resans gång.
          </note>
          <note>
            Utifrån de signaler vi får från Konjunkturinstitutet går det
            faktiskt inte så bra för den svenska exporten nu, och det finns
            faktiskt anledning till oro. Det var det jag avsåg när jag påpekade
            att ministern ur detta perspektiv har lämnat ett så kort svar.
            Även ett kort svar kan vara innehållsrikt, så det är kanske inte
            riktigt det som det handlar om.
          </note>
          <note>
            Med tanke på vad som har hänt under det senaste halvåret kan
            jag dock uppleva att det skulle vara positivt om regeringen på
            något sätt kunde tala om för oss här i kammaren och för svenska
            folket att man känner en oro för att exporten inte ökar på det
            sätt som man kanske trodde att den skulle göra.
          </note>
          <note>
            Det finns dock inte tillstymmelse, som jag upplever det, till
            oro från regeringens sida över vad som händer. Jag upplever att
            detta i grund och botten är en ideologisk fråga. Vi ser att det
            finns all anledning att stödja svenska företag på olika sätt för
            att ge dem möjlighet att komma ut på andra marknader och framför
            allt att stödja små och medelstora företag. Samtidigt väljer regeringen
            att i stället för att stödja de små företagen höja arbetsgivaravgiften!
            Det tycker vi är lite märkligt.
          </note>
          <note>
            Jag är helt övertygad om att de som är anställda på Exportrådet,
            eller för den skull på ISA som arbetar med att främja utländska
            investeringar i Sverige, inte känner sig som ett bidrag precis.
            Jag tycker att det är en lite oroväckande tendens som ministern
            har här i kammaren när han pratar om bidrag och att det var det
            den socialdemokratiska regeringen satsade på.
          </note>
          <note>
            Det vi satsade på var en aktiv näringslivspolitik. Det är klart
            att den politik som vi har fört med satsningar i näringslivet
            de senaste tolv åren spelar roll. Men det jag markerade i mitt
            inlägg var att det nu snart har gått ett år, och regeringen har
            haft olika möjligheter.
          </note>
          <note>
            Det är alliansregeringen som nu ska sätta dagordningen dessvärre,
            tycker vi. Då kan man inte komma med de gamla argumenten att allt
            är Socialdemokraternas fel. Nu är det faktiskt ni som har ansvaret,
            och därför kvarstår frågan: Hur ska regeringen arbeta för att
            locka hit fler investerare?
          </note>
          <note>
            Det sägs i dag från Konjunkturinstitutet och andra i samhället
            som tittar på investeringar att man känner en oro för och ser
            tendenser till att exempelvis Indien och Kina inte är lika intresserade
            som tidigare av att göra investeringar i Sverige. Det är klart
            att det påverkar. Det påverkar tillväxten, och det påverkar näringslivet.
          </note>
          <note>
            Det är de här frågorna vi vill ha svar på, inte vad den förra
            socialdemokratiska regeringen gjorde, för det är inte vi som har
            ansvaret nu. Låt oss i stället diskutera vad vi ska göra för att
            det ska gå bättre för våra svenska företag så att vi kan klara
            tillväxten! Det vore mer intressant om ministern svarade på det
            i stället för att ge oss historia.
          </note>
          <note type="speaker">
            Anf. 15 Statsrådet STEN TOLGFORS (m):
          </note>
          <note>
            Herr talman! Jag välkomnar en fortsatt debatt med Carina Adolfsson
            Elgestam. Jag tycker att det är bra. Jag vill bara hänvisa till
            att vi har haft ganska många, och den som vill följa vad det är
            vi diskuterar kan också gå tillbaka och finna det där.
          </note>
          <note>
            Carina Adolfsson Elgestam är orolig, säger hon. Då undrar jag
            bara: Om man är så orolig från oppositionens sida, varför anslår
            man inte mer? Varför siffersätter man inte sin egen budget? Varför
            kommer man inte överens med v och mp om någon form av gemensam
            inriktning? Varför har man inget alternativ som skulle fungera?
          </note>
          <note>
            Nu ser vi över exportfrämjandet. Jag frågade i den förra interpellationsdebatten
            om Socialdemokraterna var för eller emot att vi ser över arbetet
            genom en utredning för att värdera om det motsvarar företagens
            förväntningar och behov. Miljöpartiet välkomnade det. Socialdemokraterna
            sade ingenting.
          </note>
          <note>
            Vi jobbar naturligtvis delvis med en ideologisk utgångspunkt,
            när vi avvisar de politikerstyrda branschsatsningar som från socialdemokratiska
            regeringen tenderade att dyka upp när det är valår. Detta skapade
            en situation som bäddade för det vi nu hanterar: att hälften av
            exportfrämjandets finansiering under de socialdemokratiska åren
            bestod av temporära, politikerstyrda extrapengar och inte av en
            långsiktigt varaktig och stabil grundfinansiering så att företagen
            själva fick välja inriktning på verksamheten. Det är helt klart
            ideologi.
          </note>
          <note>
            Det som också är intressant är att vi inte hör någon betoning
            av vikten av näringsklimatet och Sveriges konkurrenskraft och
            att detta påverkar svenska företags exportmöjligheter och andra
            länders företags intresse av att komma och investera i Sverige.
            Det Socialdemokraterna hela tiden lyfter fram är i stället bidrag
            eller politiska pengar som om det skulle skyla över de brister
            som har funnits i näringsklimatet för småföretagen eller kompensera
            dem för det. Man måste börja med att få rätt grundförutsättningar.
            Sedan kan man addera till det. Där är exportfrämjandet viktigt
            för att främja särskilt små och medelstora företags möjligheter
            att finnas, öka och utvecklas på nya marknader.
          </note>
          <note>
            Något som är intressant när man går tillbaka och tittar på dessa
            debatter är att Carina Adolfsson Elgestam aldrig pratar om att
            goda förutsättningar på hemmaplan skapar bättre exportmöjligheter
            och jobb på hemmaplan. Nu kommer jobben. Man förutser ett par
            hundratusen nya jobb den kommande tiden. Vi har ett högt konkurrenstryck
            och småföretagen måste förbereda sig för att kunna vara framgångsrika
            exportörer.
          </note>
          <note>
            Carina Adolfsson Elgestam nämner inte heller det faktum att svenska
            småföretag under många år har halkat efter i exportutvecklingen,
            trots de politikerstyrda exportsatsningar av temporär karaktär
            som hon nu i interpellationer och insändare gör sig till tolk
            för.
          </note>
          <note>
            Hon nämner aldrig någonsin det faktum att Sverige faktiskt har
            tappat marknadsandelar globalt under de socialdemokratiska åren
            med de politikerstyrda exportsatsningarna och bidragen. Dessa
            räckte uppenbarligen inte till. Vi går nu vidare och analyserar
            detta.
          </note>
          <note>
            Faktum är att svenska företag behöver bättre marknadstillträde
            genom handelsavtal och arbete mot handelshinder. Regeringen intensifierar
            nu det arbetet. På UD skärper man arbetet mot handelshinder med
            en handelshinderakut för att snabbt kunna finnas på plats när
            företag möter problem. Fri handel som ger oss tillträde till andra
            marknader och som stärker konkurrenstrycket på hemmaplan är viktigt,
            liksom de exportlån som nu är på väg för att pengarna ska användas
            bättre. Samverkan ska ske mellan de olika exportfrämjande organisationerna.
            Detta nämner aldrig Carina Adolfsson Elgestam.
          </note>
          <note>
            Min ambition är att hitta en långsiktigt hållbar nivå och ett
            effektivt främjande. Låt mig säga det så att det inte finns några
            missförstånd: Jag uppskattar det arbete som ISA och Exportrådet
            gör oerhört mycket, men mitt ansvar är också att utifrån företagens
            och skattebetalarnas utgångspunkt se till att verksamheten alltid
            fungerar så bra som det bara är möjligt. Nu ser vi alltså över
            det med en utredning och en analys av Sveriges exportandelar.
          </note>
          <note type="speaker">
            Anf. 16 CARINA ADOLFSSON ELGESTAM (s):
          </note>
          <note>
            Herr talman! Låt mig börja med en sak som vi är överens om, Sten
            Tolgfors. Det är frihandeln. Det handlar om vikten av frihandel
            men också om att vi i Sverige har varit frihandelsvänliga, om
            det nu är ett bra ord, i över hundra år.
          </note>
          <note>
            Det är en av de stora tillgångarna för den svenska nationen,
            och det är så våra varumärken i Sverige har kunnat växa och komma
            ut på andra marknader. Det är därför så många andra länder, såväl
            i Norden och Europa som i världen, ser positivt på Sverige. Inte
            minst gör man det i Kina, där jag vet att ministern har varit
            alldeles nyligen. Där ser man Sverige som en god förebild just
            utifrån att vi är för frihandel.
          </note>
          <note>
            I den frågan kan vi nog vara överens, och där ska man inte försöka
            lägga några ok på det socialdemokratiska partiets eller den socialdemokratiska
            regeringens axlar. Vi har alltid arbetat för frihandel, inte minst
            utifrån att små företag ska få möjligheter att komma ut på andra
            marknader. Vi vet att det är viktigt för näringslivet, och vi
            har definitivt inte försökt försvåra för företagen. Vårt mål är
            att vi ska ha ett fungerande samhälle, och vi vill ha en politik
            som fungerar för småföretag, företagare och företagande.
          </note>
          <note>
            Men vi behöver också ha anställda. Politiken måste alltså fungera
            även för den som är anställd, precis som det är viktigt att vi
            som konsumenter kan ställa krav. Det gäller att få dessa tre ben
            att fungera ihop och inte enbart det ena benet. Det är i det perspektivet
            som vi fortfarande känner en oro när det gäller exporten.
          </note>
          <note>
            Ministern pekar själv på att Sverige och småföretagarna i Sverige
            har halkat efter de senaste åren. Ändå väljer regeringen att satsa
            mindre pengar och göra nedskärningar. Det går inte ihop. Oron
            kvarstår alltså från vår sida när det gäller Sverige som exportnation.
            Jag kommer att återkomma i frågan och följa den väldigt noga för
            tillväxtens skull.
          </note>
          <note>
            För övrigt, herr talman, vill jag önska talmannen och ministern
            glad midsommar och ska nu springa så att jag kommer med tåget
            hem till Småland.
          </note>
          <note type="speaker">
            Anf. 17 Statsrådet STEN TOLGFORS (m):
          </note>
          <note>
            Herr talman! Låt mig börja med att önska Carina Adolfsson Elgestam
            liksom talmannen och andra närvarande en glad midsommar! Det var
            trevligt att få fira den här i kammaren med dig, Carina!
          </note>
          <note>
            Låt mig också inleda med att säga att det Carina sade när det
            gäller det breda svenska stödet för frihandeln är alldeles korrekt,
            och det finns anledning att verkligen understryka vikten av detta.
          </note>
          <note>
            Stödet är brett såtillvida att det omfattar i stort sett alla
            riksdagens partier, särskilt socialdemokrater, moderater och de
            övriga allianspartierna. Det är också brett såtillvida att det
            omfattar fackföreningar och näringsliv. Detta är en oerhörd styrka
            för Sverige. Det stärker bilden av Sverige, det stärker vårt genomslag
            i internationella handelsförhandlingar, och det är bra för svenska
            företag. Där har vi alltså i hög grad en gemensam utgångspunkt.
            Låt oss vårda den, inte minst med tanke på att vi nu finns med
            i diskussioner om Doharundan och olika bilaterala handelsavtal.
          </note>
          <note>
            Jag vill dock säga att det blir något inkonsekvent. Å ena sidan
            vill Carina Adolfsson Elgestam inte prata om den socialdemokratiska
            regeringens nedskärningar och deras ansvar för hur det ser ut.
            Men hon vill gärna angripa alliansregeringen för våra påstådda
            nedskärningar när vi tillför pengar jämfört med vad den tidigare
            regeringen hade aviserat. Det går inte riktigt ihop på den kanten
            heller.
          </note>
          <note>
            Om man konstaterar att Sverige har tappat marknadsandelar trots
            den aktiva näringspolitik som Carina hävdar att den tidigare regeringen
            förde, trots de politikerstyrda branschsatsningarna, och att småföretagen
            har halkat efter trots sådana åtgärder kan man möjligen fundera
            över om dessa åtgärder verkligen var de allra mest effektiva.
            Det har uppenbarligen inte fungerat fullt ut.
          </note>
          <note>
            Därför genomför vi nu först en översyn av de exportfrämjande
            organisationernas verksamheter. Den kommer att landa i närtid.
            Vi har också ambitionen att gå vidare med en djupare utredning
            och analys av svensk exportutveckling för att få bättre stöd och
            kunskapsunderlag när vi a) formar en långsiktigt hållbar finansieringsnivå
            för främjandet och b) ser vilka nya produkter och samverkansmöjligheter
            mellan organisationerna som behöver tas fram för att bättre finnas
            till stöd för svenska småföretags export.
          </note>
          <note>
            Med det vill jag tacka talman och deltagare för en intressant
            debatt!
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2006/07:620 om den kaotiska situationen
            vid Prideparaden i Moskva
          </note>
          <note type="speaker">
            Anf. 18 Utrikesminister CARL BILDT (m):
          </note>
          <note>
            Herr talman! Börje Vestlund har frågat mig hur jag tänker agera
            för att markera mot situationen som uppstod vid Moscow Pride,
            och huruvida jag kommer att ta upp situationen för HBT-personer
            i Ryssland med Rysslands utrikesminister i samband med nästa tillfälle
            vi träffas.
          </note>
          <note>
            Utvecklingen när det gäller respekten för mänskliga rättigheter
            i Ryssland har på senare år avstannat eller rentav gått bakåt
            på flera viktiga områden. Den ökade diskrimineringen av minoritetsgrupper,
            inklusive HBT-personer, är ett sådant område där utvecklingen
            är oroande. Händelserna i samband med genomförandet av festivalen
            Moscow Pride i Moskva den 27 maj i år ska ses i detta större perspektiv.
          </note>
          <note>
            Regeringens föresats är att driva en konstruktiv Rysslandspolitik,
            inriktad på samarbete, men också att framföra tydliga budskap
            i frågor där det finns anledning till oro. Frågor som rör demokrati
            och mänskliga rättigheter intar därvidlag en central plats. Dessa
            frågor tas därför regelbundet upp i den bilaterala dialogen med
            Ryssland, självfallet även på utrikesministernivå.
          </note>
          <note>
            Sida har nyligen tagit fram en handlingsplan om hur HBT-frågorna
            ska integreras i utvecklingssamarbetet. Stöd till att stärka HBT-personers
            åtnjutande av de mänskliga rättigheterna i Ryssland ges bland
            annat till RFSL som stöder lokala organisationer i nordvästra
            Ryssland. Aktiviteterna har bland annat resulterat i ett antal
            konferenser och spridning av informationsmaterial om HBT-frågor.
            RFSL har även genomfört konferenser med organisationer i Barentsområdet
            i syfte att utbyta erfarenheter och vidareutbilda organisationernas
            medlemmar.
          </note>
          <note>
            Vår dialog med Ryssland sker också genom Europeiska unionen.
            Regeringen driver på för ett bredare samarbete mellan EU och Ryssland
            och en fördjupad, öppen och konstruktiv dialog baserad på demokratiska
            värderingar. Bland annat inom ramen för EU:s samråd med Ryssland
            om mänskliga rättigheter verkar regeringen för att uppmärksamma
            frågorna om diskriminering på grund av sexuell läggning eller
            könsidentitet. Även i förhandlingarna om det nya långsiktiga EURysslands-avtalet,
            liksom inom ramen för EU:s övriga förbindelser med Ryssland, avser
            regeringen att arbeta för att främja demokrati och mänskliga rättigheter
            i Ryssland.
          </note>
          <note>
            Att Ryssland går åt rätt håll vad gäller demokrati och mänskliga
            rättigheter är viktigt inte bara för landets egen framtid. Regeringen
            kommer att fortsätta att verka för att sätta fokus på dessa frågor,
            inklusive frågan om alla människors rätt till åtnjutande av de
            mänskliga rättigheterna utan diskriminering på grund av sexuell
            läggning eller könsidentitet.
          </note>
          <note type="speaker">
            Anf. 19 BÖRJE VESTLUND (s):
          </note>
          <note>
            Herr talman! Jag tycker att det är utmärkt att regeringen och
            vårt land i biståndsprojekt stöder HBT-verksamhet. Vi har nått
            långt i vårt land, och nu är det kanske dags att gå vidare på
            den internationella arenan. Det här är ett bra sätt att göra detta.
          </note>
          <note>
            Låt mig gå lite djupare i denna diskussion. Problemet är de oroande
            rapporterna i medierna om Prideparaderna runt om i världen, bland
            annat att Prideparaden i Jerusalem håller på att urarta. Vad vet
            jag? Vi har inte sett hur det har gått, men det finns misstankar
            om det. Detta är kanske bara toppen på det isberg som faktiskt
            finns runt om i vår värld.
          </note>
          <note>
            Jag hade senast i förra veckan kontakt med en organisation i
            en liten stad långt bort i östra Ryssland. De tordes inte kontakta
            mig direkt utan gjorde det i andra hand. Detta är naturligtvis
            allvarligt. Vi ser ofta att Prideparader urartar. Vi har sett
            det tidigare i Warszawa och i Riga. Lyckligtvis gick de två paraderna
            ganska bra, men detta har på något sätt blivit symbolen för hur
            situationen ser ut i ett antal länder i vår närhet. Det är det
            här det handlar om. Det är i vår närhet som vi har sett detta.
          </note>
          <note>
            Vid Prideparaden i Moskva blev ett antal utländska parlamentariker
            trakasserade av den ryska polisen. Någon blev också arresterad.
            Man sade att paraden var förbjuden. Detta är naturligtvis helt
            oacceptabelt.
          </note>
          <note>
            Herr talman! Min fråga till ministern var: Kommer han att ta
            upp detta med den ryske utrikesministern vid nästa tillfälle?
            Jag har läst i medierna om det är sant eller inte vet jag inte
            att utrikesministern i förra veckan träffade sin ryske kollega.
            Då är det naturligt att jag frågar om denna fråga togs upp.
          </note>
          <note>
            När jag var i Riga kunde jag ana en viss rodnad på kinderna hos
            integrationsministern. Vi var sex parlamentariker i den svenska
            delegationen som träffade honom. Vi kunde se en viss rodnad över
            att de inte ville ha ett kaos på Rigas gator vid denna demonstration.
            Därför skulle man se till att demonstranterna hölls åtskilda.
          </note>
          <note>
            Är Ryssland intresserat av att se detta kaos ytterligare en gång?
            Det handlar trots allt om ganska hovsamma demonstrationer. De
            är ju inte ute på gator och slåss. Vi som har sett den stockholmska
            Prideparaden kan knappast tänka oss att det blir mycket slagsmål.
            Det är väl snarare fest och glam. Det är så jag har uppfattat
            det, och jag har deltagit i samtliga parader i Stockholm.
          </note>
          <note>
            Det här är naturligtvis allvarligt. Jag delar utrikesministerns
            uppfattning att utvecklingen av mänskliga rättigheter i Ryssland
            ger anledning till oro. Det finns anledning till att man inte
            går framåt utan bakåt. Det är viktigt att man i detta sammanhang
            från svensk sida ordentligt reagerar. Det som möjligen gör mig
            orolig, herr talman, är att detta görs genom EU. Där finns för
            närvarande också problem med tråkiga tendenser. Men det är klart
            att vi inte kan göra så mycket åt det.
          </note>
          <note type="speaker">
            Anf. 20 Utrikesminister CARL BILDT (m):
          </note>
          <note>
            Herr talman! Låt mig först säga att det är viktigt att vi gör
            detta genom EU, men jag håller med Börje Vestlund om att det inte
            är det enda instrumentet. Vi har också möjlighet till bilaterala
            samtal och till eget agerande.
          </note>
          <note>
            I det här konkreta fallet gjordes två saker. Bland annat uttalade
            sig regeringen. Nyamko Sabuni gjorde ett uttalande en eller två
            dagar efter för att markera regeringens inställning. Att jag inte
            gjorde det berodde på om jag inte missminner mig att jag var borta
            någonstans. Ett regeringsuttalande är ett regeringsuttalande oavsett
            vilket statsråd som råkar stå på pressmeddelandet.
          </note>
          <note>
            Jag råkade dessutom vara i Moskva dagarna innan. Jag vet att
            svenska deltagare som ville komma till Pridefestivalen kanske
            inte hade riktigt klart för sig att de måste söka visum en viss
            tid i förväg. Svenska ambassaden hjälpte då till via den ryska
            ambassaden i Stockholm. Via specialarrangemang fick de mycket
            snabbt visum, vilket jag tyckte var ett positivt tecken. Där hade
            vi ryska myndigheter som faktiskt bidrog till att företrädare
            för RFSL om jag inte missminner mig kunde komma till Moskva till
            festivalen alldeles oavsett det faktum att det kanske inte var
            riktigt i enlighet med reglerna för den ryska regeringen att ge
            visum på detta sätt.
          </note>
          <note>
            Med detta vill jag säga att Ryssland är ett samhälle i omvandling.
            Jag har träffat personer som är aktivt besvärade av framför allt
            de uttalanden som Moskvas borgmästare Luzjkov har gjort angående
            framför allt homosexuella. Det är uttalanden som tyder på en djupt
            fördomsfull inställning som är besvärande från rysk utgångspunkt.
            Paraden ägde rum i Moskva, och det ska ses i samband med Moskvas
            lokalpolitik.
          </note>
          <note>
            Vi har tagit upp dessa frågor i andra sammanhang. Börje Vestlund
            ställde den konkreta frågan om jag tog upp detta när jag träffade
            utrikesminister Lavrov i förra veckan. Om jag inte missminner
            mig gjorde jag inte det om jag ska vara alldeles ärlig. Vi hade
            en mycket omfattande diskussion om den politiska utvecklingen
            i landet, men den diskussionen fick ett sådant förlopp att just
            Pridefestivalen inte kom upp. Men det rådde inget tvivel efter
            den diskussionen om den allmänna syn vi har på den politiska utvecklingen
            i Ryssland, självfallet inklusive respekten för medborgerliga
            fri- och rättigheter, yttrandefrihet och demokratiska möjligheter
            till omvandling av systemet. Det hindrar inte att jag i andra
            sammanhang jag ska lova Börje Vestlund det ska återkomma till
            denna fråga.
          </note>
          <note>
            I övrigt är det den långsiktiga opinionsbildningen som betyder
            någonting. Vi har diskuterat det tidigare. Samhällen går från
            fördomar till insikt. Det har vårt eget samhälle gjort, och det
            hoppas jag att också Ryssland kommer att göra. Men det är viktigt
            att det officiella Ryssland myndigheterna är medvetet om det och
            tar avstånd från de tendenser till fördomar som finns i det ryska
            samhället. Man ska se till att det görs klart att uttalanden av
            den typ som framför allt borgmästare Luzjkov står för inte representerar
            det officiella Rysslands syn på dessa frågor.
          </note>
          <note type="speaker">
            Anf. 21 BÖRJE VESTLUND (s):
          </note>
          <note>
            Herr talman! Jag delar utrikesministerns uppfattning att det
            naturligtvis handlar om en långsiktig opinionsbildning. Inte minst
            tror jag det är i varje fall den bild jag har fått av Sverige
            att från den tidpunkten, i det tidsperspektivet, när etablerade
            politiska krafter började tala om dessa frågor i Sverige handlade
            det inte bara om aktivister från HBT-rörelsen utan även Gittan
            i Hökarängen skrev under insändare i tidningarna. Det blev en
            annan attityd.
          </note>
          <note>
            Därför är det så viktigt att påverka just det officiella Ryssland,
            det officiella Jerusalem, det officiella Lettland och vad det
            nu kan vara runt om i världen. Om det vore så att vi från vårt
            land, från HBT-rörelsen eller varifrån det nu må vara kunde säga
            att detta kan påverkas bara genom att det finns en stark rörelse
            betyder det väldigt mycket. Men det är viktigt att den officiella
            delen i respektive land tillerkänner och säger att man tror på
            detta, accepterar detta och kan se något positivt kring det.
          </note>
          <note>
            Detta är en folkfest i Stockholm och många andra huvudstäder
            i framför allt Västeuropa och USA. Det är någonting roligt och
            bra, som alla kan anamma. Det har man inte förstått.
          </note>
          <note>
            Det som oroar mig är just att det i Ryssland går bakåt. Det är
            inte så att vi kan ana att man tar ett litet steg framåt. I Riga
            fick vi gå runt på parkvägarna i en park, inhägnat. Det är kanske
            första steget, men problemet är att man i Ryssland har tagit första
            och andra steget och sedan klivit tillbaka, inte ett steg, inte
            två steg utan tre steg.
          </note>
          <note>
            Det är detta som är oroande att vi inte kommer längre i ett av
            världens största länder, utan att man hela tiden får kliva tillbaka
            jämfört med andra stora länder, till exempel Kina. Det tas små
            steg framåt de är små, men de finns dock där. I Ryssland går det
            bakåt.
          </note>
          <note>
            Detta är allvarligt, utrikesministern. Det är därför jag tycker
            att det finns anledning att ställa just denna interpellation.
            Man måste även fortsättningsvis se till att det officiella Sverige,
            i form av parlamentariker och möjligen också statsråd, bevakar
            just Moskva Pride. I Warszawa kanske de klarar sig själva nästa
            gång, och vi får ägna oss åt Moskva. Vi får väl se hur den politiska
            stämningen är just då, men jag tror att det är viktigt att vi
            finns med där även i framtiden.
          </note>
          <note type="speaker">
            Anf. 22 Utrikesminister CARL BILDT (m):
          </note>
          <note>
            Herr talman! Mitt problem i denna diskussion är att jag håller
            med om allt vad Börje Vestlund har sagt i grunden. Det handlar
            mer om vad vi ska göra.
          </note>
          <note>
            Om jag vidgar perspektivet kan jag säga att vi har försökt utan
            att nödvändigtvis göra detta till en del av den allra mest officiella
            utrikespolitiken ge stöd av olika slag. Som bekant deltog ett
            statsråd, Cecilia Malmström, i Prideparaden i Warszawa. Och någon
            var väl också
          </note>
          <note type="speaker">
            (BÖRJE VESTLUND (s):
          </note>
          <u who="unknown" xml:id="i-bfa5be3b61ef8ed6-0">
            <seg>
              Billström.)
            </seg>
          </u>
          <note>
            Ja, han var i Riga. Det har de gjort mer i egenskap av privatpersoner,
            men de är där som statsråd, och det ligger något av en markering
            i detta. Vi hjälpte, som sagt, till med en del sidoarrangemang
            i samband med att svenskar ville delta i Prideparaden i Moskva.
          </note>
          <note>
            När det inträffar någonting, som i Moskva, gör vi ett uttalande.
            Det är naturligt att vi också tar upp detta i dialogen när det
            så passar och när vi tror att det kan ge effekt.
          </note>
          <note>
            Jag tror också att det är viktigt att Börje Vestlund ställer
            interpellationer som denna, därför att ett sådant här svar är
            också en officiell reaktion från den svenska regeringens sida.
            Dessvärre fruktar jag att det inte är sista gången Börje Vestlund
            har ställt denna interpellation inte för att jag har så mycket
            emot den, men vi har gemensamt någonting emot de förhållanden
            som leder till att det blir nödvändigt, och i och för sig bra,
            att ställa frågor och interpellationer av denna art. På detta
            sätt kan vi markera det som är den synnerligen eniga svenska uppfattningen
            om hur vi ska agera i de här frågorna.
          </note>
          <note type="speaker">
            Anf. 23 BÖRJE VESTLUND (s):
          </note>
          <note>
            Herr talman! Ibland är det väldigt svårt att debattera, i synnerhet
            när man är överens på nästan varje punkt. Det blir inte mycket
            till debatt då. Men det är någonting jag tycker att man kan säga.
          </note>
          <note>
            Det finns några viktiga bitar i detta, och det är framför allt
            att man inte ska glömma bort frågorna när man lägger fast strategier
            från den europeiska unionen och när man lägger fast strategier
            i de bilaterala kontakterna, men också när det gäller biståndsverksamheten.
            Jag tror att det finns anledning att utveckla och fortsätta diskussionerna
            kring detta. Det kanske finns anledning att fortsätta att föra
            den diskussionen.
          </note>
          <note>
            Men jag tror att det andra som är viktigt är just närvaron av
            det officiella Sverige.
          </note>
          <note>
            Jag återkommer säkert med den här typen av interpellationer,
            trots att vi står här och håller med varandra. Men jag tror att
            de är viktiga som en markering gentemot en del länder som fortfarande
            har en konstig syn på detta.
          </note>
          <note>
            I övrigt önskar jag utrikesministern en glad sommar och hoppas
            att vi möts också i höst med interpellationer kring andra utrikesfrågor.
          </note>
          <note type="speaker">
            Anf. 24 Utrikesminister CARL BILDT (m):
          </note>
          <note>
            Herr talman! Låt mig bara säga att jag i och för sig inte tycker
            att det är något fel att man är enig tvärtom. Diskussionerna i
            kammaren används ibland för att markera att vi har olika bedömningar,
            och ibland kan de ha sitt stora värde för att markera att vi har
            en enig bedömning och en enig linje. I detta ligger ingen nackdel
            tvärtom kan det vara en fördel att det är på det sättet. Och så
            är det i det här fallet.
          </note>
          <note>
            Med detta tackar jag för välgångsönskningen till sommaren. Jag
            hoppas att sommaren blir bra för alla. Själv ska jag tillbringa
            midsommarafton i en förhandlingsbyggnad i ett regnigt Bryssel.
            Det är uppoffringar man gör för mänskligheten. Glad midsommar,
            Börje!
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2006/07:622 om kirunasvenskarnas öden
          </note>
          <note type="speaker">
            Anf. 25 Utrikesminister CARL BILDT (m):
          </note>
          <note>
            Herr talman! Gunnar Andrén har i sin omfångsrika interpellation
            frågat mig vad jag avser att vidta för åtgärder för att bringa
            historiskt ljus över de öden som de så kallade kirunasvenskarna
            gick till mötes i dåvarande Sovjetunionen.
          </note>
          <note>
            Kirunasvenskarna är beteckningen på en grupp svenskar, huvudsakligen
            från Norrbotten, som av tragiskt missriktade ideologiska skäl
            utvandrade till Sovjetunionen under 1920- och 1930-talen. I gruppen
            fanns också personer från andra delar av Sverige. Huvuddelen av
            dem återvände efter kort tid till Sverige. Några avrättades, och
            några stannade kvar i Sovjetunionen.
          </note>
          <note>
            Gunnar Andrén sätter in dessa människors öden i ett större sammanhang,
            som handlar om terrorn i Sovjetunionen under Stalins tid, Sveriges
            förhållanden allmänt till Sovjetunionen och Ryssland samt bland
            annat hur Vänsterpartiet agerat gentemot dessa människor.
          </note>
          <note>
            Journalisten Kaa Eneberg har först genom en serie artiklar i
            Dagens Nyheter 1999 och sedan med två uppmärksammade böcker gjort
            en viktig pionjärinsats för att ta fram hela denna fråga i ljuset
            och belysa den med en serie intervjuer med bland annat emigranterna
            själva och deras anhöriga. Kaa Enebergs insats ligger i att väcka
            intresse för ett skeende och för en serie människoöden som dittills
            varit mer eller mindre okända och som förtigits också inom de
            egna familjerna.
          </note>
          <note>
            En del av historien handlar om vilket stöd som kommunisterna
            gav till denna rörelse och över huvud taget kommunistpartiets
            roll i denna historia. Vänsterpartiet reagerade inledningsvis
            genom att förneka att man känt till historien och ifrågasätta
            Kaa Enebergs uppgifter. Sedermera gjorde partiet en egen undersökning
            i form av ett uppdrag till forskaren Anders Gustafsson vid Södertörns
            högskola. Hans resultat visar att man inte kan säga att kommunistpartiet
            eller enskilda kommunister agiterade för denna emigration.
          </note>
          <note>
            Till bilden hör att dessa resor omgärdades av stort hemlighetsmakeri.
            Många som återvände berättade inte sin historia och förnekade
            till och med på direkt fråga att de varit i Sovjetunionen. Barn
            till dessa människor har först nu i vuxen ålder fått veta att
            föräldrarna ingick i gruppen. Kaa Eneberg menar att anledningen
            är att man känt ett starkt tryck från partikamrater att inte berätta
            sanningen. Sanningen var att Sovjetunionen inte var det föredöme
            och den goda stat som kommunisterna hade trott och sagt. Att avslöja
            den hemska sanningen skulle ansåg man tydligen skada partiets
            sak. Många emigranter har uttalat att de kände att de enbart genom
            att återvända förrådde sina kamrater och förrådde kommunismen.
          </note>
          <note>
            Det var en synnerligen rå och brutal sovjetisk verklighet som
            mötte kirunasvenskarna. Många slet ont under synnerligen hårda
            arbetsvillkor. Uppenbarligen skedde angiveri, och så många som
            ett 70-tal avrättades. Andra utsattes för hårda förhör och trakasserier.
            Kaa Enebergs insats ligger i att hon gett ett ansikte åt en grupp
            av alla de tiotals miljoner människor som drabbades av de helt
            enkelt ofattbara utrensningar som skedde under Stalins tid i Sovjetunionen.
          </note>
          <note>
            Utrikesförvaltningens sökande efter dessa individer kom i gång
            först på allvar efter 1955 i den begränsade öppning av det sovjetiska
            samhället som följde efter Stalins död. Problemet i sammanhanget
            var att alla dessa emigranter snabbt blev sovjetiska medborgare.
            Det fanns därmed inga rättsliga eller formella möjligheter för
            svenska myndigheter att agera för dem. Det hela byggde på ett
            frivilligt samarbete. Det fanns en uppenbar risk att dessa människor
            kunde utsättas för trakasserier och rena övergrepp om svenska
            myndigheter agerade. Försiktighet var därför av nöden av hänsyn
            till deras egen situation.
          </note>
          <note>
            Utrikesförvaltningen gjorde flera eftersökningar och hade kontakt
            med en del kvarvarande emigranter till en bit in på 1960-talet.
            Då konstaterade man att det inte längre fanns några möjligheter
            att aktivt agera gentemot sovjetiska myndigheter för dessa människors
            intressen.
          </note>
          <note>
            Som Gunnar Andrén själv konstaterar i sin interpellation blev
            resultatet av den debatt som fördes omkring år 2000 att dåvarande
            regeringen anslog särskilda medel för att stimulera forskning
            om kommunismens offer genom bidrag till bland annat Vetenskapsrådet.
          </note>
          <note>
            Nyligen har också Forum för levande historia beviljats ett särskilt
            anslag för att sprida ljus över kommunismens offer. I regeringsförklaringens
            slår vi fast att kommunismens brott mot mänskligheten ska uppmärksammas.
          </note>
          <note>
            Den fråga som Gunnar Andrén riktar till mig om att bringa historiskt
            ljus över de öden som kirunasvenskarna gick till mötes i Sovjetunionen
            måste bli en uppgift för den akademiska forskningen, vilket för
            övrigt också Kaa Eneberg har påpekat i sina böcker.
          </note>
          <note>
            Jag vill avslutningsvis konstatera att jag självfallet till fullo
            delar Gunnar Andréns grundsyn att kirunasvenskarna representerar
            en grupp individer som oförtjänt blev offer för tidens förhållanden
            under 1930-talet. De var uppfyllda av en tilltro till kommunismen
            som den goda samhällsformen som vi alla i dag vet var tragiskt
            felaktig och missriktad. De blev djupt svikna inte bara av Sovjetstaten.
          </note>
          <note>
            De som återvände hamnade därtill i ett utanförskap som håller
            på att lösas upp först i våra dagar.
          </note>
          <note type="speaker">
            Anf. 26 GUNNAR ANDRÉN (fp):
          </note>
          <note>
            Herr talman! Jag ber att få tacka utrikesministern för detta
            svar. Han tyckte att det var en omfångsrik interpellation. Det
            kan jag hålla med om. Jag uppfattar den också som faktarik. Den
            viktigaste anledningen till att jag framställt den här interpellationen
            och att den blev så lång är att jag till Sveriges riksdags protokoll
            ville få fört så många saker om kirunasvenskarna som kanske inte
            tidigare har belysts i denna kammare.
          </note>
          <note>
            Om man ser till den tidigare diskussionen mellan Börje Vestlund
            och utrikesministern får man säga att svaret utgörs av debatten.
            Det kommer nog att bli så eftersom vi i många avseenden är eniga
            om både sakförhållanden och vad som är möjligt att göra. Det viktigaste
            skälet till interpellationen är att jag vill erinra om de öden
            som ett stort antal svenskar gick till mötes i dåvarande Sovjetunionen
            och som utrikesministern väl har skildrat här.
          </note>
          <note>
            Emigration sker ofta för att man vill söka sig till ett bättre
            liv. Emigrationen till USA, Amerikas förenta stater, är exempel
            på det. De som utvandrade till Sovjetunionen och i många fall
            avrättades kom till en ondskans, fruktans, likgiltighetens och
            människoföraktets diktatur i stället för det lyckorike de sökte.
          </note>
          <note>
            Intressant är att utrikesministern tar fasta på varför det blev
            så tyst när de återvände. Var de i chock, eller var de utsatta
            för repressalier? Det är väldigt svårt att veta detta. Det kan
            finnas olika orsaker. Men tystnaden ledde till att det inte blev
            någon debatt. Vi visste väldigt lite. Tystnad och fruktan är några
            av diktaturens värsta och mest utnyttjade påtryckningsmedel.
          </note>
          <note>
            Jag framställde interpellationen också för att belysa vilken
            betydelse en enskild persons engagemang har. Utrikesministern
            har vältaligt beskrivit Kaa Enebergs engagemang för den här saken.
            Jag tror att mycket som händer är sådant som i tiden får stor
            uppmärksamhet men som på längre sikt inte har samma värde. Bestående
            värde har den här formen av undersökningar när man skriver böcker.
            Jag är glad över att Kaa Eneberg i år har fått Ture Nermans pris
            för sina böcker och sitt arbete.
          </note>
          <note>
            Slutligen skulle jag vilja ta upp Vänsterpartiets totala oförmåga
            att göra upp med sin egen historia. Vi som tillhör andra partier,
            särskilt jag som liberal, blir egentligen gladare ju mer andra
            partier stjäl av vår klädsel. Vi blir glada när det vi har också
            kommer till andra. Men i Vänsterpartiet förhåller det sig precis
            tvärtom. Man försöker kasta av sig allt som man tidigare har stått
            för. Jag är också av uppfattningen att även de forskningsprojekt
            som har försiggått vid Södertörns högskola genom Anders Gustafsson
            behöver kompletteras i betydande grad. När man kastar av sig allt
            man tidigare har haft återstår egentligen bara den tidigare nakenheten.
          </note>
          <note type="speaker">
            Anf. 27 Utrikesminister CARL BILDT (m):
          </note>
          <note>
            Herr talman! När jag säger att interpellationen är omfångsrik
            är det alls ingen kritik. Tvärtom är den faktarik och synnerligen
            läsvärd. Att jag för till riksdagens protokoll en mängd fakta
            och en hel del bakgrund, inte minst om det forskningsarbete som
            har utförts, tror jag är av betydande värde.
          </note>
          <note>
            Sedan måste allt detta ses i ljuset av den tidsanda som rådde.
            På 1920- och 1930-talen trodde kommunister att Stalin var den
            store ledaren som skulle ge ljus och lycka åt världen. Det var
            en uppfattning som de företrädde också i den svenska debatten.
            Så var det. Det var totalt missriktat. Människor kom att dö i
            miljontal i Sovjetunionen, också människor från andra länder som
            sökte sig till detta lyckorike på grund av denna tragiskt missriktade
            ideologi.
          </note>
          <note>
            Men vi ska också vara självkritiska. Genom den roll som Sovjetunionen
            kom att spela i besegrandet av den andra stora faran på vår kontinent
            under det förra århundradet nazismen kom Stalin att få ett annat
            skimmer över sig. Det fanns i svensk diskussion under 1940- och
            1950-talen ibland en oförmåga att riktigt ta sig an en del problem.
            När vi har grävt djupare ned i det som har skett också på officiellt
            svenskt håll när det gäller Raoul Wallenberg ser vi att det är
            en för vår nation djupt skamlig historia som avslöjas. De facto
            förrådde vi honom gentemot Stalin.
          </note>
          <note>
            Detta var utslag för en tidsanda som gick väldigt långt hos enskilda
            individer. Det var en tidsanda som fanns. I diskussionen om kirunasvenskarna
            är de enskilda ödena viktiga, men den speglar också en tidsanda.
            Det fanns de i Sverige som trodde på Stalin rätt länge. Ännu längre
            fanns det de som inte riktigt ville konfronteras med den brutala
            sanningen.
          </note>
          <note>
            Sedan kan vi bara hoppas att arbetet med att klarlägga denna
            del av historien kommer att gå vidare. Regeringen har som sagt
            stimulerat detta. Projektet Forum för levande historia kommer
            nu att med större kraft omfatta också de massiva brott mot mänskligheten
            som har ägt rum i Europa och världen i vår tid. Det är viktigt
            att vi alla känner till det.
          </note>
          <note>
            Gunnar Andrén noterar i sin interpellation olika forskningsinsatser
            som görs. Jag visste själv inte om det som står i interpellationen,
            nämligen att det nu finns tillträde till Kominterns arkiv, att
            amerikanska forskare nu håller på att gå igenom det och att det
            också finns 1 300 svenska namn i dessa arkiv. Vilka de var och
            hur de hamnade där vet inte jag, men när vi får de forskningsresultaten
            får vi ytterligare en pusselbit i denna djupt tragiska del av
            vår moderna historia.
          </note>
          <note type="speaker">
            Anf. 28 GUNNAR ANDRÉN (fp):
          </note>
          <note>
            Herr talman! Utrikesministern och jag är eniga på många punkter,
            inte minst när det gäller att den akademiska forskningen måste
            vara fristående för att man verkligen ska kunna se olika aspekter
            på vad som hände. Jag håller helt med utrikesministern om att
            tidsandan har spelat en mycket stor roll för vad man sade officiellt
            och vad man möjligen uttryckte på ett annat sätt.
          </note>
          <note>
            Detta leder mig till en fråga på en punkt, om en pusselbit. Har
            det grävts ordentligt i vad som förekom och vad man kan få fram
            av rapporter till Sverige från den svenska beskickningen i Moskva
            under denna tid? Man har ju i väldigt stor utsträckning granskat
            vad som meddelades från Berlin till Stockholm och de kontakter
            som fanns.
          </note>
          <note>
            Där kan det ju finnas, som utrikesministern säger, viktiga pusselbitar.
            Det kan också tänkas att det inte finns någonting alls. Det ska
            man inte utesluta. Och det är därför som jag har tagit upp just
            det som hände i Moskva under denna tid. Men jag inser att också
            det är en forskningsuppgift som kanske inte UD i första hand bör
            utföra, utan det bör överlåtas åt professionella historiker.
          </note>
          <note>
            Jag ska också när det gäller den pusselbit som utrikesministern
            pekar på nämna den förljugenhet som vi hade och den officiella
            underdånighet som blev gentemot Stalin. Det gällde vår egen beskickningschef
            vid något tillfälle. Men det handlar också om hur ledande företrädare
            för det dåvarande kommunistpartiet i Sverige närmade sig Stalin
            efter hans död. Han blev nämligen i stort sett dyrkansvärd. Det
            spelar naturligtvis också en roll.
          </note>
          <note>
            Herr talman! Jag avser inte att förlänga denna debatt. Det viktiga
            är inte hur långa steg vi tar, även om det är viktigt, utan det
            viktiga är åt vilket håll vi går i det här fallet.
          </note>
          <note>
            Med detta vill jag göra som Börje Vestlund. Jag vill tillönska
            utrikesministern en trevlig sommar efter den stundande helgen,
            som jag har förstått inte är lika trivsam som den är för många
            andra här i kammaren som ska åka till Dalarna och andra trevliga
            platser för att förlusta sig.
          </note>
          <note>
            Vi ses i höst!
          </note>
          <note type="speaker">
            Anf. 29 Utrikesminister CARL BILDT (m):
          </note>
          <note>
            Herr talman! Jag tackar för det. Jag önskar verkligen en trevlig
            midsommar. Jag kan inte garantera att jag kommer att sjunga Små
            grodorna i förhandlingsbyggnaden i Bryssel, men gives en möjlighet
            ska jag nog se till att vi kan samla ihop ett litet gäng och göra
            det, för att åtminstone förlusta oss förmodligen förlustar det
            omvärlden ännu mer, för den delen.
          </note>
          <note>
            Gunnar Andrén ställde frågan om man verkligen har penetrerat
            vad som möjligen kan finnas i till exempel rapporteringen från
            den svenska beskickningen i Moskva under dessa år. Svaret på den
            frågan är: Det vet jag inte.
          </note>
          <note>
            Men det är numera offentliga handlingar. Vad jag vet har vi inget
            sekretesskydd. Om vi går tillbaka till 30-talet tror jag inte
            att det finns någonting som är hemligt. Och även relativt långt
            fram är detta nu tillgängligt för forskningen, så det borde finnas
            möjligheter att titta på detta.
          </note>
          <note>
            Skulle jag göra någon personlig bedömning blir den att där inte
            finns mycket, om ens något. Ett av skälen till det handlar om
            förbindelserna.
          </note>
          <note>
            Vi hade statliga förbindelser mellan Sverige och Sovjetunionen,
            som sköttes via den sovjetiska utrikesförvaltningen, men därutöver
            var det partirelationer. Kommunistpartiet hade egna relationer
            med det sovjetiska kommunistpartiet. Det skedde via helt andra
            kanaler, och dem hade vi inte tillgång till.
          </note>
          <note>
            Jag kommer själv ihåg när jag någon gång i början av 80-talet
            var i Moskva, i och för sig under något egenartade omständigheter.
            Då kom jag att bli bjuden på lunch, vilket var alldeles unikt,
            av den person som i kommunistpartiets centralkommittés internationella
            sekretariat hade handlagt Sverige under decennier. Det var en
            nyckelman i fråga om relationerna till Sverige.
          </note>
          <note>
            Han var huvudsakligen intresserad av Rolf Hagel. Det var hans
            enda kontakt med Sverige därför att det var partirelationen som
            var den som nådde upp till den högsta sovjetiska ledningen. Och
            det var den dåvarande ledaren för APK det var väl APK på den tiden
            som Rolf Hagel var ledare för som var huvudkontakten och huvudinformationen.
            I den officiella svenska utrikespolitiken hade man kontakt med
            den sovjetiska utrikesförvaltningen. Det var en helt annan bild.
          </note>
          <note>
            Det var alltså två totalt olika kanaler. Vi vet synnerligen lite
            om vad som förekom i den där andra kanalen, och den svenska ambassaden
            i Moskva har under decennier aldrig haft någon insyn. De har inte
            ens haft möjlighet att ha kontakt med de personer i den sovjetiska
            partiapparaten som har handlagt relationerna med Sverige. Även
            detta är en del av den moderna historia som vi hoppas att forskningen
            ska belysa tydligare.
          </note>
          <note>
            Glad midsommar! Jag tar mig friheten att utsträcka denna önskan
            till alla kammarens ledamöter, till talmannen och till alla medarbetare.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2006/07:603 om tillväxt i Afrikas
            jordbruk
          </note>
          <note type="speaker">
            Anf. 30 Statsrådet GUNILLA CARLSSON (m):
          </note>
          <note>
            Herr talman! Staffan Danielsson har frågat mig om regeringen
            i det utvecklingspolitiska samarbetet med Afrika avser att fokusera
            på vikten av att de afrikanska länderna ger ökad prioritet åt
            att skapa förutsättningar för ökad tillväxt på landsbygden och
            inom jordbruket. Staffan Danielsson har också frågat mig om jag
            avser att driva denna fråga för att på nordisk basis föra dialog
            med några afrikanska mottagarländer. Därtill ställer Staffan Danielsson
            frågan om jag avser att arbeta för att Sverige även driver dessa
            frågor på EU-nivå och i EUAU-sammanhang.
          </note>
          <note>
            Jag välkomnar att Staffan Danielsson belyser jordbrukssektorns
            betydelse. Ökad produktivitet inom agrara näringar är i flera
            länder avgörande för ökad ekonomisk tillväxt och därmed fattigdomsbekämpning.
          </note>
          <note>
            De afrikanska regeringarna har inom den afrikanska unionen och
            New Partnership for Africas Development, Nepad, tagit fram en
            gemensam politik för jordbrukets utveckling. Det är positivt att
            jordbruksutvecklingen prioriteras, och det är glädjande att beslut
            tagits om att skapa en gemensam plattform för god jordbrukspolitik.
            En grundläggande förutsättning för effektiv jordbruksutveckling
            är ett uthålligt och långsiktigt politiskt stöd.
          </note>
          <note>
            Regeringen lyfter inom relevanta internationella forum fram den
            stora potential och betydelse som jordbruksutvecklingen har i
            Afrika, dels för matproduktion, dels för utveckling av andra näringsgrenar
            och marknader med minskad fattigdom som följd. I vårt stöd till
            jordbruket i Afrika eftersträvar vi en helhetssyn. Vi måste analysera
            konsekvenserna av ojämlika handelsregimer och marknadsrelationer,
            oförutsägbart klimat, oförutsägbar myndighetsutövning, bristfällig
            utbildning, osäker nyttjanderätt av mark, brist på utrustning
            och infrastruktur för att nämna något. Vi uppmärksammar särskilt
            att kvinnor som ofta är i majoritet i det småskaliga jordbruket
            har väldigt begränsat inflytande på alla nivåer i samhället.
          </note>
          <note>
            Traditionellt sett har biståndet fokuserat på att höja produktiviteten
            inom det afrikanska jordbruket, och insatser behövs fortfarande
            på detta område. Det krävs insatser inom områden som exempelvis
            forskning och utveckling, spridning av teknik, stöd till inhemska
            producentorganisationer, hanterandet av hiv/aids, liksom bredare
            utbildnings- och hälsoinsatser. I Kenya har Sverige medverkat
            till att bygga upp ett nätverk som når ut till hundratals bönder.
            National Agricultural and Livestock Extension Programme (Nalep)
            erbjuder rådgivning i form av bland annat produktutveckling och
            andra tjänster. Målsättningen är att utveckla grödor och alternativa
            grödor för marknadsföring och försäljning på den lokala marknaden.
            I Kenya bidrar Sverige också med en särskild rådgivare till jordbruksministeriet.
          </note>
          <note>
            Det har blivit allt tydligare att marknadsutveckling är en nödvändig
            förutsättning för ett fungerande jordbruk, och denna insikt präglar
            också det svenska utvecklingssamarbetet. Ett exempel är hur det
            svenska stödet i Zambia bidrar till att skapa förutsättningar
            för småskaliga jordbrukare att delta i den ekonomiska utvecklingen
            genom att anpassa småskalig produktion till framväxande marknader.
            Då krävs inte minst utbildnings- och kapacitetshöjande insatser.
            Kreditprogram, särskilt mikrokrediter, är också en viktig komponent
            i det svenska utvecklingssamarbetet med Zambia.
          </note>
          <note>
            Bakom frågan om hur marknader fungerar döljer sig också frågan
            om hur väl institutioner fungerar och hur dessa kan förändras.
            Den nationella politiken är, som Staffan Danielsson påpekar, viktig,
            liksom OECD-ländernas politik. Frågan om producentpriser är högst
            relevant. Rika länders dumpning av livsmedel på världsmarknaden
            innebär stora svårigheter för afrikanska bönder. Det finns dock
            ingen särskild åtgärd som löser problemet. Återigen, det krävs
            insatser på flera områden.
          </note>
          <note>
            Afrikas jordbruk är en återkommande fråga på dagordningen i mellanstatliga
            sammanhang, både inom FN, EU och i dialogen med våra nordiska
            kolleger. I dialogen med våra samarbetsländer och inte minst med
            Afrikanska unionen måste vi också ställa tydligare krav på att
            de lever upp till sina åtaganden om att prioritera jordbruket
            och bedriva en sund jordbrukspolitik. Tillsammans med samarbetsländerna
            måste Sverige och andra givare föra en kontinuerlig dialog om
            hur givarna på bästa sätt kan bidra till ett hållbart och produktivt
            jordbruk i Afrika. Regeringen avser att utveckla detta i kommande
            skrivelser, i skrivelsen om politiken för global utveckling (PGU)
            och i en kommande skrivelse om Afrika.
          </note>
          <note>
            Jag försäkrar Staffan Danielsson att regeringen kommer att fortsätta
            att arbeta för ett effektivt och hållbart jordbruk i Afrika och
            driva frågan om bättre samordning bland givarna i jordbruksfrågor,
            bland annat inom Norden och EU.
          </note>
          <note type="speaker">
            Anf. 31 STAFFAN DANIELSSON (c):
          </note>
          <note>
            Herr talman! Jag tackar statsrådet Gunilla Carlsson för ett tydligt
            och bra svar på min interpellation. Det är inte så ofta som Afrika
            och Afrikas bönder står i centrum i Sveriges riksdag, trots att
            de helt dominerar Afrikas befolkning, trots att Afrikas jordbruk
            bara producerar kanske hälften av kontinentens matbehov och trots
            att utvecklingen stått rätt stilla, egentligen lika länge som
            Sverige med rätta satsat stora delar av sitt bistånd på just Afrika.
          </note>
          <note>
            Biståndsministern hänvisar i sitt svar efter många decennier
            av stora biståndssatsningar och biståndsprojekt till några goda
            exempel. I Kenya når ett nätverk ut till hundratals bönder, rådgivning
            erbjuds, mikrokrediter finns i Zambia och så vidare.
          </note>
          <note>
            Med tanke på de mängder av miljarder svenska kronor som satsats
            och satsas måste vi nog ändå tillsammans erkänna att resultatet
            inte är så imponerande utan egentligen rätt erbarmligt. Kritiken
            drabbar självfallet inte bara Sverige utan även andra länders
            tappra försök att bistå afrikanerna med att få tillväxt och utveckling
            i sitt näringsliv som till kanske tre fjärdedelar består av jordbruk.
            Det är tyvärr med begränsade resultat, om vi ser Afrikas läge
            efter decennier av ansträngningar.
          </note>
          <note>
            Jag vet att statsrådet arbetar med att effektivisera och koncentrera
            Sveriges bistånd, och det är en fullständigt riktig inriktning.
            Men det gäller också att göra rätt saker, och det är vad min interpellation
            handlar om.
          </note>
          <note>
            Varför har jordbrukets och landsbygdens utveckling i Asien och
            Latinamerika gått så starkt framåt medan Afrika stagnerar med
            fortsatt fattigdom och ofta hunger? En grundläggande orsak till
            denna katastrofala skillnad är att den nationella jordbruks- och
            företagspolitiken ofta på de andra kontinenterna har givit jordbruket
            förutsättningar att erhålla åtminstone produktpriser i nivå med
            världsmarknadspriserna. Det har gett tillväxt, investeringar och
            ökad produktion.
          </note>
          <note>
            Men det är inte så i Afrika. Där styrs ofta den nationella jordbrukspolitiken
            av urbana krafter med resultatet att jordbruket och landsbygden
            sugs ut ekonomiskt till nackdel för alla. Det är ett upprörande
            faktum att Afrikas fattiga bönder ofta bara erhåller hälften eller
            tre fjärdedelar av världsmarknadspriset, vilket omöjliggör investeringar
            och ökad produktion. Det krävs ekonomiska reformer och en nationell
            politik som utvecklar landsbygden och inte dränerar den på resurser.
          </note>
          <note>
            I Sverige tror vi oftast att frihandel och avreglering automatiskt
            kommer att få fart på Afrika. Men det räcker på inga vis med det.
            Hur har de andra kontinenterna annars kunnat göra sina underverk
            medan Afrika står stilla? De har utnyttjat möjligheten till stabila
            regelverk, och de har inte brandskattat sin egen landsbygdsbefolkning.
          </note>
          <note>
            Låt mig återge vad Afrikanska unionens jordbrukskommissionär
            Rosebud Kurwijila nyligen sade: Africa is the only continent where
            food production per capita has fallen in the last four decades.
            One of the main reasons is the continents lack of political will
            and incentives for productive farming.
          </note>
          <note>
            Det är klarspråk. Delar statsrådet min och jordbrukskommissionär
            Kurwijilas analys och uppfattning om roten till Afrikas och därmed
            också till betydande del Europas katastrofala misslyckande i jordbruksproduktionen
            trots stora biståndsinsatser? Dessa har tyvärr devalverats genom
            den inhemska politiken i stället för att växlas upp med den. Borde
            vi inte göra allt för att förändra den situationen tillsammans
            med våra tunga biståndsländer?
          </note>
          <note type="speaker">
            Anf. 32 Statsrådet GUNILLA CARLSSON (m):
          </note>
          <note>
            Herr talman! Jag tackar för Staffan Danielssons engagemang i
            den här frågan och för kunskaper och viljan till uppriktighet
            att titta på vad vi har gjort och om det har gått bra eller inte.
            Visst är det en fruktansvärd ironi. Den kontinent som kanske allra
            mest är drabbad av hunger och fortfarande är i djup fattigdom
            i stora delar skulle ha förutsättningar att försörja sig själv,
            bättre kunna bekämpa hungern men också kunna komma i gång i den
            globala ekonomin genom att göra som andra har gjort. Det handlar
            om att satsa på entreprenörskap, se till att näringslivet växer
            och se till att jobben kommer fram.
          </note>
          <note>
            Där kommer Afrika tyvärr efter. Vad kan det bero på? Är Staffan
            Danielsson inne på en viktig fråga som handlar om att man har
            missat balansen mellan land och stad och att man inte har byggt
            upp tillräckligt goda institutioner? Det har gjort att det inte
            har funnits långsiktighet i investeringar i det egna arbetet.
            Kan det också bero på att kvinnors delaktighet har undergrävts
            så att man inte ens har kunnat planera för mat till nästa dag
            och därmed inte heller har specialiserat sig i ekonomin i stort,
            heller inte i jordbruket?
          </note>
          <note>
            Många av de här frågorna har passerat min hjärna när jag har
            funderat på skillnaden mellan Afrika och Sverige, hur Sverige
            blev rikt och vad vi har för erfarenheter härifrån. Jag tror att
            det handlar om att ha utgångspunkten i en uppriktighet, att fundera
            på vad vi har gjort men också på de utmaningar vi står inför.
            Det afrikanska jordbruket kommer att vara det som kanske mest
            drabbas av våra klimatförändringar. Det afrikanska jordbruket
            är det som också skulle kunna vara den bästa lösningen på många
            av de hungerkatastrofer som vi fortfarande ser.
          </note>
          <note>
            Hur kan vi på bästa sätt bidra? Jag tror att vi behöver lägga
            ned mer engagemang och kunskap men också se till att vi samordnar
            oss bättre.
          </note>
          <note>
            Frågan är om det bara är priset som har spelat roll. Jag tror
            inte att det är det som Staffan Danielsson menar. Det blir fokus
            på prissättningen på jordbruksvarorna. Där skulle jag snarare,
            om det är möjligt, herr talman, vilja ställa frågor till interpellanten.
          </note>
          <note>
            (TALMANNEN: Riksdagsordningen är mycket enkel. Det är vanliga
            debattregler som gäller. Så det går utmärkt.)
          </note>
          <note>
            Då är just frågan hur Staffan Danielsson ser på att det bara
            handlar om prisnivån. Ska vi inte vara överens om att det handlar
            om de stabila förutsättningarna och långsiktigheten, som bland
            annat tar sig uttryck i priset? Men det är inte bara priset vi
            får titta på. Det ska inte bara vara pengaersättningen till bönderna
            så att man låser in dem i gamla system som inte fungerar. Det
            är snarare så att bönderna måste ha rätt till självägande, väl
            fungerande institutioner, en röst i samhället och dessutom långsiktiga
            spelregler, bland annat priset.
          </note>
          <note>
            Är vi överens om det? Vi kan inte bara hålla på med prismekanismer
            i biståndspolitiken.
          </note>
          <note type="speaker">
            Anf. 33 STAFFAN DANIELSSON (c):
          </note>
          <note>
            Herr talman! Jag kan bara instämma där. Min interpellation handlar
            om helheten, äganderätt och stabila förutsättningar så att marknadsekonomins
            krafter kan göra nytta. Det handlar om helheten, men det faller
            ofta i sista hand ut i form av en marknad och i form av ett pris.
            Det är därför jag fokuserar på det.
          </note>
          <note>
            Jag vill citera flera Afrikaexperter för att ytterligare belägga
            det som jag hävdar. Tre forskare från olika universitet, Djurfeldt,
            Holmén och Jirström, har redigerat boken The African Food Crisis
            Lessons from the Asian Green Revolution . De skriver ungefär att
            Afrika är vidöppet för import av majs och ris, ofta subventionerad.
            Trots rätt för de fattigaste länderna att införa skyddstullar
            gör Asiens länder det men inte Afrikas. I Asien, och i Europa
            långt tidigare efter världskriget, begränsades importen och gynnades
            den egna produktionen men inte så i Afrika.
          </note>
          <note>
            Inge Gerremo har varit lantbruksråd för Sverige i Rom och arbetat
            länge inom Sida. Han skriver i en artikel: Afrika kan i dag enbart
            försörja sin landsbygdsbefolkning med mat, medan stadsbefolkningen
            får sitt livsmedelsbehov täckt utifrån. Särskilt viktigt är att
            den afrikanske bonden får högre priser på sina produkter och äntligen
            slipper subventionera den politiska elitens och stadsbefolkningens
            utveckling.
          </note>
          <note>
            Nog om detta, biståndsministern. Jag tror att vi är överens om
            analysen. Afrikas jordbruk med dess enorma potential och förutsättningar
            står rätt stilla sedan decennier trots alla Europas biståndsmiljarder
            på grund av att ländernas inhemska politik har stora brister.
          </note>
          <note>
            Har vi då inte ett ansvar för att uppta en förtroendefull dialog
            med våra tunga biståndsländer kring detta? Har vi inte ett ansvar
            för att våra biståndsmiljarder växlas upp i stället för att de
            devalveras bort som de i stor utsträckning har gjort under decennier?
          </note>
          <note>
            Det är så lätt att hänvisa till olika projekt och att så mycket
            behöver förändras på en rad områden, vilket delvis görs i svaret
            och vilket är korrekt. Jag utbildade mig till agronom på 1970-talet
            och minns precis samma argumentation då som nu.
          </note>
          <note>
            Men måste inte vi, afrikaner och européer, se sanningen i vitögat?
            Vi har i stor utsträckning misslyckats där Asiens länder har lyckats.
            Vi måste lära av dem, och det behövs något nytt. Jag menar att
            vi måste pröva nya grepp, och det är dem som jag har redovisat.
          </note>
          <note>
            Jag vet att Gunilla Carlsson har stora insikter i detta, men
            samtidigt har hon inom UD:s och Sidas väggar mycket prestige och
            historia att släpa på och brottas med. Jag är ändå optimist. I
            Afrikanska unionen börjar det röra sig, och även i Sverige börjar
            det röra sig. Jag hoppas att Afrikanska unionens nya utvecklingspolitik
            för jordbruket, som Gunilla Carlsson refererar, är i linje med
            mitt tänkande.
          </note>
          <note>
            Efter min lite försiktiga kritik mot Sveriges historiska utvecklingsbistånd,
            där så många har velat så mycket i den här svåra frågan vi är
            fullständigt överens om det vill jag verkligen berömma och glädja
            mig åt statsrådets entydiga svar på mina två första frågor: I
            dialogen med våra samarbetsländer måste vi också ställa tydligare
            krav på att de lever upp till sina åtaganden om att prioritera
            jordbruket och bedriva en sund jordbrukspolitik. Tillsammans med
            samarbetsländerna måste Sverige och andra givare föra en kontinuerlig
            dialog om hur givarna på bästa sätt kan bidra till ett hållbart
            och produktivt jordbruk i Afrika. Tack för entydiga och klara
            besked!
          </note>
          <note>
            Regeringen arbetar nu med en skrivelse om Afrika, och jag hoppas
            se betydande avtryck i den av den debatt vi haft i dag och av
            de motioner i frågan som utrikesutskottet behandlade i vintras.
          </note>
          <note type="speaker">
            Anf. 34 Statsrådet GUNILLA CARLSSON (m):
          </note>
          <note>
            Herr talman! Jag är också en av dem som har stora förhoppningar
            på Afrikanska unionen och det politiska ledarskap som växer fram
            i det regionala ansvarstagandet. Vår roll i detta blir ju att
            ibland erkänna att vi kanske, med våra vällovliga insatser, tvärtom
            har motverkat utvecklingen. Därför har vi också en skuld i hur
            det ser ut i dag, och vi måste ha ett engagemang för hur vi löser
            detta i framtiden.
          </note>
          <note>
            Jag tror att vi ska använda europeiska och svenska erfarenheter.
            Vi ska jämföra med hur det har sett ut i Asien och vara beredda
            att assistera när afrikanerna nu formulerar sina egna problem
            och också hittar lösningar. Jag tror att det i stor utsträckning
            kan liknas med hur vi fick Sverige att bli rikt med självägande
            bönder, med god organisering, med fungerande institutioner och
            med demokrati, samtidigt som vi måste se förutsättningarna för
            Afrika och att detta är ett globalt ansvar med tanke på att så
            många människor fortfarande inte kan äta sig mätta och att vi
            har denna ojämlikhet.
          </note>
          <note>
            Här kan man fundera lite på handelsregimen i världen. Jag är
            en av dem som vill att vi verkligen ska öppna handeln och som
            tycker att EU inte får vara så inkonsekvent att man straffar jordbruksimport
            i stort och framför allt att detta drabbar i synnerhet Afrika.
            Men det jag tror är viktigt är att vi har öppna regionala marknader,
            självklart att vi jobbar för generell frihandel i världen men
            också att vi ser till att uppmuntra så att vi inte får olika handelsregimer
            i de olika afrikanska länderna, just med tanke på den potential
            som ligger i Afrika i dess helhet, inte bara vad gäller jordbruk.
          </note>
          <note>
            Jag ser också fram emot, herr talman, att under hösten få jobba
            mycket mer med riksdagen kring de här frågorna. När vi nu ser
            över den nya utvecklingspolitiken i Sverige handlar det delvis
            om hur den ska organiseras, men det handlar framför allt om vad
            vi ska göra framöver. Här kommer det att finnas goda möjligheter
            för riksdagen, med den kunskap och det engagemang som finns, i
            samband med att man kommer att hantera landfokusering och i samband
            med att vi jobbar med politik för global utveckling och inte minst
            Afrikaskrivelsen. Vi kommer från regeringens sida att lägga fram
            ett förslag som vi ser fram emot att få ytterligare förstärkt
            genom riksdagsbehandlingen.
          </note>
          <note>
            Detta är nog, tror jag, ett område där det finns mer tänkande
            att göra i Sverige, men där vi också tillsammans med våra afrikanska
            partner och med andra givare skulle kunna göra mer, inte minst
            med den attityd som Staffan Danielsson, som själv är mycket kunnig
            på området, ger uttryck för, nämligen att erkänna att allt vi
            gjort kanske inte har varit exemplariskt bra i alla fall inte
            resultatet.
          </note>
          <note type="speaker">
            Anf. 35 STAFFAN DANIELSSON (c):
          </note>
          <note>
            Herr talman! Det är goda paralleller, tycker jag, som Gunilla
            Carlsson drar med Sveriges utveckling. Jag är som sagt själv bonde,
            och jag vet att utan täckning för kostnaderna får man inte utrymme
            för investeringar för att öka produktionen. Där har Asiens länder
            lyckats och Europas länder lyckats, men Afrikas länder har i stor
            utsträckning skändligen misslyckats.
          </note>
          <note>
            Jag delar också uppfattningen om att öppna för handel. Grunden
            är marknadsekonomi och frihandel, och vi ska jobba på med WTO.
            Men ibland tenderar vi i Sverige att säga att det räcker med det
            så: Pang! Då exploderar Afrikas jordbruk.
          </note>
          <note>
            Men så enkelt är det inte. De inhemska spelreglerna på kontinenterna
            och i länderna har en mycket stor betydelse.
          </note>
          <note>
            Jag är glad över vår i mitt tycke mycket viktiga diskussion här
            i dag. Den afrikanska bonden ibland manlig och ofta kvinnlig med
            familj har stått i centrum i riksdagen under någon kvart här.
          </note>
          <note>
            Det börjar hända saker i Afrikanska unionen och under Gunilla
            Carlssons ledarskap i regeringen, och det tycker jag är mycket
            roligt. Jag uppfattar att vi är överens, och jag ser med stor
            spänning fram emot Sveriges bistånds- och utvecklingspolitik de
            närmaste åren, inte minst när det gäller det som jag brinner för,
            Afrika, som är den kontinent där vi har de stora bekymren.
          </note>
          <note>
            Jag tror att Sverige måste våga mera, måste våga ha en förtroendefull
            dialog med tydliga uppfattningar i kontakterna med våra vänner
            och våra samarbetspartner. Vi måste våga samarbeta mera inom EU
            och med de nordiska länderna och ta initiativ. Jag uppfattar att
            det är precis det som nu under Gunilla Carlssons ledning är på
            gång. Jag ska med stor spänning följa arbetet, och jag tillönskar
            all framgång. Det kanske äntligen börjar ljusna lite för Afrikas
            jordbruk och för den afrikanska bonden.
          </note>
          <note type="speaker">
            Anf. 36 Statsrådet GUNILLA CARLSSON (m):
          </note>
          <note>
            Herr talman! Jag ska passa på och återgälda vänligheterna och
            också för att den här frågan nu genom en interpellation verkligen
            har kommit upp på riksdagens bord. Det var en bra start. Vi har
            nog mycket kvar att göra på respektive sidor, inte minst utifrån
            svenska erfarenheter och svenska aktörer.
          </note>
          <note>
            Jag ser fram emot den fortsatta debatten och det fortsatta engagemanget
            och kunskapen från inte bara Staffan Danielsson utan också många
            andra av kammarens ledamöter.
          </note>
          <note>
            Låt mig passa på och önska hela kammaren och talmannen med flera
            en god midsommar och en skön och avkopplande sommar. Det blir
            trevligt att ses igen till hösten!
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2006/07:576 om en parlamentarisk utredning
            om obligatorisk a-kassa
          </note>
          <note type="speaker">
            Anf. 37 Arbetsmarknadsminister SVEN OTTO LITTORIN (m):
          </note>
          <note>
            Herr talman! Ulf Holm har ställt tre frågor till mig med anledning
            av att regeringen har för avsikt att tillsätta en särskild utredare
            som ska föreslå hur den nuvarande arbetslöshetsförsäkringen ska
            omformas till en obligatorisk arbetslöshetsförsäkring.
          </note>
          <note>
            Ulf Holms frågor är följande:
          </note>
          <note>
            Min bedömning är fortfarande att det är tillräckligt med en särskild
            utredare för att få frågan om införandet av en obligatorisk a-kassa
            ordentligt belyst. Jag anser alltså att en särskild utredare har
            goda möjligheter att lägga fram ett genomarbetat förslag och utreda
            frågan på ett korrekt och tillförlitigt sätt. En obligatorisk
            försäkring väcker givetvis många frågor, och jag ser därför fram
            emot en konstruktiv debatt när utredningens förslag presenteras.
          </note>
          <note>
            Vidare kommer utredaren självfallet att hålla berörda parter
            informerade om arbetet. Även berörda organisationer och myndigheter
            kommer att ges möjlighet till denna information.
          </note>
          <note>
            Slutligen kommer inte utredaren att undersöka konsekvenserna
            av de ändrade reglerna i arbetslöshetsförsäkringen. Jag kan ändå
            nämna att Institutet för arbetsmarknadspolitisk utvärdering, IFAU,
            har i uppdrag att följa upp effekterna av alla nya initiativ inom
            arbetsmarknadspolitiken.
          </note>
          <note type="speaker">
            Anf. 38 ULF HOLM (mp):
          </note>
          <note>
            Herr talman! Jag vill tacka arbetsmarknadsministern för svaret,
            även om svaret inte gav så mycket nytt. Jag hade kanske hoppats
            att arbetsmarknadsministern skulle ha funderat lite på förutsättningarna
            för att få en a-kassa som fungerar.
          </note>
          <note>
            Vi ska kanske inte diskutera den exakta bakgrunden till det här
            utan mer vad en obligatorisk a-kassa innebär och hur man ser till
            att en a-kassa kan fungera i framtiden.
          </note>
          <note>
            Jag delar och kan förstå oron över att mer än 700 000 personer,
            tror jag det är, inte har en a-kassa. Det är faktiskt ett problem
            att det är så pass många, framför allt personer som står långt
            ifrån arbetsmarknaden. Hur ska vi få in dem för att få en trygghetsförsörjning?
          </note>
          <note>
            Jag delar inte regeringens åsikt att vi då ska höja avgifterna
            och att det är bästa sättet att få fler att gå med i a-kassan.
            Det tror jag är helt fel strategi, och det har också bevisats
            nu senaste året, då tiotusentals har lämnat a-kassan.
          </note>
          <note>
            Hur ska man då få en a-kassa som fungerar? Ja, kanske är obligatorisk
            a-kassa den väg som är möjlig. Men då finns det ett antal frågor
            som måste besvaras. Hur ska den se ut? Hur ska man motivera människor
            att betala till en a-kassa som de sedan inte kan få ut några pengar
            från om de blir arbetslösa? Regelverket för a-kassan ser ut på
            ett sådant sätt att det är väldigt svårt i dag att få a-kassa
            för att kunna klara sig i vissa situationer, till exempel om man
            jobbar deltid.
          </note>
          <note>
            Där finns också frågan om vem som ska administrera försäkringen.
            Är det facket som ska fortsätta med detta? Hur motiverad kan man
            tro att fackföreningsrörelsen blir när det gäller administrationen
            av a-kassan och att tvingas administrera regeringens politik?
            Jag tror inte att de fackliga organisationerna är särskilt intresserade.
          </note>
          <note>
            Det finns ett antal sådana frågor som måste besvaras. Därför
            tror jag, herr talman, att det är väldigt dumt att bara utse en
            särskild utredare för att hantera frågan. Arbetsmarknadsministern
            har sagt att det helst ska vara klart till den 1 juli nästa år
            med ett införande. Men hur ska en person på ett år hinna med detta?
            Och hur ska den personen kunna diskutera med alla och ta fram
            ett regelverk?
          </note>
          <note>
            Jag tror att det är fel strategi. I svåra och väldigt viktiga
            frågor för arbetsmarknaden är, tror jag, en parlamentarisk utredning
            mycket bättre. Då får alla partier vara med. Alla partier kan
            diskutera frågan och väga för- och nackdelar. Sedan kommer man
            kanske till olika slutsatser, men man har varit med i processen
            och haft en diskussion.
          </note>
          <note>
            Jag tror att det också är väldigt viktigt att i de här diskussionerna
            ha med grupper vid sidan om, till exempel alla fackliga organisationer.
            Frågan är inte lätt. Hur kan man då tro att detta ska göras på
            ett halvår? Sedan ska det vara tre månaders remisstid, och därefter
            ska man skriva en proposition. Det är dömt att misslyckas!
          </note>
          <note>
            Om arbetsmarknadsministern och regeringen har en allvarlig ambition
            och vill ha en a-kassa som är en trygghet för människor måste
            man också utreda frågan ordentligt. Ge den hellre ett halvår eller
            ett år till, och se till att det blir en parlamentarisk utredning!
            Sedan får vi se var det landar.
          </note>
          <note>
            Att utse en utredare som ska titta närmare på detta är bara dömt
            att misslyckas. Hela det arbetet kommer att försvinna hösten 2010
            när vi får en ny regering. Jag tänker inte acceptera att vi får
            en obligatorisk a-kassa när människor inte kan få tillgång till
            a-kassa ifall de blir arbetslösa.
          </note>
          <note>
            Detta är inget hot, arbetsmarknadsministern, utan det är ett
            löfte.
          </note>
          <note type="speaker">
            Anf. 39 Arbetsmarknadsminister SVEN OTTO LITTORIN (m):
          </note>
          <note>
            Herr talman! Vi diskuterar nu en utredning som ännu inte är tillsatt.
            Det gör helt klart att det blir lite besvärligare i diskussionen.
          </note>
          <note>
            Huvuddelen av den här debatten får jag kanske återkomma till
            när utredningsdirektiv och annat presenteras.
          </note>
          <note>
            Jag är helt medveten om och håller med Ulf Holm om just komplexiteten
            i frågeställningen. Det här är verkligen en komplex materia.
          </note>
          <note>
            När det gäller min grundinställning ser jag framför mig en ordentlig
            teknisk utredning, som därmed också är begränsad till obligatoriefrågan,
            med ordentligt med tid för remissbehandling, för hearingar och
            diskussioner och, så småningom när en proposition läggs fram,
            också för en ordentlig debatt i riksdagen.
          </note>
          <note>
            I hela det här arbetet måste naturligtvis, precis som Ulf Holm
            poängterar, genomgripande diskussioner förekomma med arbetsmarknadens
            parter och med andra intressenter myndigheter och vad det nu kan
            vara för att vi ska få det bästa underlaget. Jag är naturligtvis
            beredd att se till att det får ta den tid det tar för att det
            arbetet ska bli så bra som möjligt. Frågan är, som sagt, komplicerad.
          </note>
          <note>
            Slutligen vill jag säga att det ändå gläder mig att Ulf Holm,
            som jag uppfattar det, lite grann står på regeringens sida när
            det gäller just behovet av en ordentlig försäkring som täcker
            in alla inkomsttagare på svensk arbetsmarknad, inte bara dem som
            själva betalar.
          </note>
          <note>
            Det här är åtminstone en liten antydan om hur vi resonerar. Säkerligen
            återkommer vi så småningom det kommer vi absolut att göra till
            frågorna när direktiven har presenterats. Det hoppas jag sker
            inom kort.
          </note>
          <note type="speaker">
            Anf. 40 ULF HOLM (mp):
          </note>
          <note>
            Herr talman! Arbetsmarknadsministern säger att detta är en teknisk
            fråga och att det därför räcker med en ensamutredare. Frågan är
            förvisso också teknisk, men det ligger väldigt många politiska
            avvägningar i detta.
          </note>
          <note>
            Ska a-kassan administreras av de fackliga organisationerna, eller
            ska det bli så att staten tar över? Hur ska det samarbetet fungera?
            Hur ska regelverket se ut när det gäller kvalifikationerna för
            att kunna få ut a-kassa om alla människor ska tvingas betala till
            en a-kassa utan att kanske ändå få pengar?
          </note>
          <note>
            Det finns politiskt sprängstoff i detta, arbetsmarknadsministern!
            Då kan man inte bagatellisera det hela och säga att det är en
            liten teknisk fråga, att det räcker att en person utreder och
            att vi sedan får titta på detta.
          </note>
          <note>
            Man borde ta den här diskussionen på allvar. Det finns 700 000
            personer i dag i Sverige som inte har a-kassa. För dessa måste
            vi hitta ett trygghetssystem. Jag tror mer att det är bättre att
            sänka avgifterna till a-kassan och se till att fler den vägen
            kan vara med än jag tror på den väg som regeringen valt med höjda
            avgifter till a-kassan för att få råd att sänka förmögenhetsskatten
            och andra skatter i Sverige.
          </note>
          <note>
            Arbetsmarknadsministern måste nog fundera på detta. Om man vill
            ha ett system som fungerar längre än den här mandatperioden måste
            man bygga ett system som gör det trovärdigt och även ha en diskussion
            med andra partier. Den diskussionen måste föras innan frågan kommer
            till utskottet och innan den kommer till riksdagen för debatt,
            för sedan viner partipiskan.
          </note>
          <note>
            Jag kan inte tänka mig att arbetsmarknadsministern säger till
            de borgerliga ledamöterna att de får rösta hur de vill. Det tror
            jag alltså inte. Vi måste ha debatten innan en proposition kommer.
            Bäst är då att ha en parlamentarisk utredning och att ha kontakter
            med de intresseorganisationer som är involverade i detta arbete,
            framför allt med de fackliga organisationerna, för att få en diskussion
            om hur vi ska få ett för framtiden användbart tryggt system.
          </note>
          <note>
            Om inte blir det som förra gången 1992 eller 1993 när borgarna
            införde obligatorisk a-kassa. Direkt efter er valförlust 1994
            då vi fick en ny regering med Socialdemokraterna togs det hela
            bort inom två månader efter det att Socialdemokraterna tagit tillbaka
            regeringsmakten.
          </note>
          <note>
            På samma sätt blir det 2010. Vi kommer inte att acceptera en
            a-kassa som inte ger trygghet för löntagarna och som folk inte
            har förtroende för. Därför måste man våga ta diskussionen innan
            och utreda ordentligt i stället för att bagatellisera detta och
            säga att det är en liten teknisk fråga. Så är det inte. Frågan
            är mycket större än så.
          </note>
          <note>
            Det finns en väldigt lång historik när det gäller a-kassorna
            som man inte får glömma. Det är inte så att riksdagen i början
            av 1900-talet fixade en a-kassa för löntagarna, utan det var de
            fackliga organisationerna som drev igenom det. Sedan har utvecklingen
            blivit den att staten har gått in och garanterat en viss nivå
            för att det ska bli en ordentlig a-kassa.
          </note>
          <note>
            Det finns alltså starka sådana band. Uppenbarligen har det också
            fungerat väldigt bra i Sverige. Vill man ändra på det måste man
            också tillåta en större diskussion där för- och nackdelar vägs.
          </note>
          <note>
            Traditionen hittills i Sverige är att man tillsätter parlamentariska
            utredningar. Förra mandatperioden tillsatte de fyra borgerliga
            partierna och vi i Miljöpartiet just parlamentariska utredningar.
            Det var utredningar om småföretagares trygghetssystem och om arbetskraftsinvandring
            stora och viktiga frågor där det måste finnas en trygghet i det
            parlamentariska systemet. En parlamentarisk utredning är då det
            absolut bästa.
          </note>
          <note>
            Jag hoppas verkligen att arbetsmarknadsministern tar sig en funderare
            till innan han presenterar direktiv för detta. Inte ens det är
            ännu gjort.
          </note>
          <note type="speaker">
            Anf. 41 Arbetsmarknadsminister SVEN OTTO LITTORIN (m):
          </note>
          <note>
            Herr talman! Vi tänkte ju vinna också valet 2010, så beträffande
            den oron kan vi ta det lite lugnt.
          </note>
          <note>
            Vi bagatelliserar inte alls frågan. Det här är inte en liten
            teknisk fråga, som Ulf Holm säger, utan det här är en väldigt
            stor teknisk fråga. Just därför vill jag ha en särskild utredare
            som har den kompetens som behövs för att belysa det tekniska i
            frågan.
          </note>
          <note>
            Ulf Holm är orolig för att det inte blir någon debatt eller förankring
            i det parlamentariska systemet eller utanför i olika organisationer.
            Den farhågan tror jag att vi kan bortse från. Det kommer att bli
            en rejäl debatt precis som det varit under de senaste 270 dagarna
            eller så efter den 6 oktober då jag tillträdde som minister. Debatten
            kommer definitivt att fortsätta.
          </note>
          <note>
            Jag får ett intryck av att Ulf Holm gärna vill sitta med i själva
            utredningen. Naturligtvis förstår jag det. Men om den riktiga
            poängen är att Ulf Holm vill delta i debatten, få sin röst hörd
            och kunna påverka beslut kan jag försäkra att den möjligheten
            kommer att finnas, Ulf Holm!
          </note>
          <note type="speaker">
            Anf. 42 ULF HOLM (mp):
          </note>
          <note>
            Herr talman! Svaret på frågan om Ulf Holm vill sitta med i en
            utredning om en obligatorisk a-kassa är ja.
          </note>
          <note>
            Jag tror att det är bra att inte bara majoriteten sitter med
            och diskuterar hur olika lagförslag kan se ut. Om jag sitter med
            i utredningen kan jag också ha en diskussion med mitt parti. Kanske
            kan jag garantera att det finns en majoritet även från Miljöpartiet
            om det skulle bli en obligatorisk a-kassa eller andra former av
            förändringar av dagens a-kassa så att de 700 000 personer som
            inte är med i en a-kassa faktiskt kan få vara med i en a-kassa
            som inte kostar hur mycket pengar som helst och där man har rätt
            att få ut någonting ifall man skulle bli arbetslös.
          </note>
          <note>
            Ja, en sådan utredning skulle vara väldigt bra. Arbetsmarknadsministern
            säger att han har suttit 270 dagar, och det har varit hur mycket
            debatt som helst. Ja, det har varit hur mycket debatt som helst
            därför att regeringen har lagt fram fel förslag men framför allt
            därför att de inte har varit diskuterade tillräckligt. Det är
            bara nya idéer, nya förändringar som folk inte känner till detaljerna
            om och inte konsekvenserna av. Ska man genomföra större förändringar
            måste man tillåta en demokratisk debatt.
          </note>
          <note>
            Den princip vi har haft i riksdagen är att man tillsätter en
            parlamentarisk utredning i viktiga frågor. Detta är en väldigt
            viktig fråga. Den är en av grunderna i trygghetssystemet. Det
            är en väldigt viktig fråga därför att både staten och de fackliga
            organisationerna är inblandade. Det är inte bara staten som äger
            denna fråga utan också de fackliga organisationerna.
          </note>
          <note>
            Jag ber avslutningsvis att få tillönska arbetsmarknadsministern
            en trevlig midsommar och trevlig sommar. Jag hoppas att han under
            den tiden funderar på värdet av en parlamentarisk utredning och
            kommer tillbaka till riksdagen i början av augusti och säger att
            det blir direktiv till en parlamentarisk utredning och att Ulf
            Holm gärna får sitta med i denna. Jag hoppas verkligen på det.
          </note>
          <note type="speaker">
            Anf. 43 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag vill tacka Ulf Holm både för den här debatten
            låt oss konstatera att den är viktig och för alla de andra interpellations-
            och sakdebatter som vi har haft i kammaren. Det är alltid lika
            roligt att debattera med Ulf Holm. Det blir lite fart i debatten
            då, och det är väldigt trevligt.
          </note>
          <note>
            Jag delar naturligtvis Ulf Holms grundläggande idé, nämligen
            att en sådan här fråga måste belysas. Den måste diskuteras och
            blötas och stötas innan den läggs på riksdagens bord för beslut.
            Jag håller helt med om det.
          </note>
          <note>
            Frågan är vilken väg man väljer för att göra detta på bästa sätt.
            Jag delar där inte Ulf Holms bedömning att en parlamentarisk utredning
            är den bästa. Jag skulle vilja ha en ordentlig teknisk genomlysning.
            Då menar jag en ordentlig, ingen bagatelliserad sådan, och ha
            den som utgångspunkt för de breda rådslag och diskussioner som
            kommer att involvera alla som är intresserade av den här frågan.
            Först därefter kommer en proposition att läggas på riksdagens
            bord.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2006/07:570 om människor med utländsk
            bakgrund som står längst bort från arbetsmarknaden
          </note>
          <note type="speaker">
            Anf. 44 Arbetsmarknadsminister SVEN OTTO LITTORIN (m):
          </note>
          <note>
            Herr talman! Nikos Papadopoulos har frågat mig vilka åtgärder
            jag kommer att vidta för att ge arbetsförmedlingarna ekonomiska
            förutsättningar att under året arbeta med aktivitetsgarantin.
            Eftersom regeringen har föreslagit riksdagen att avskaffa aktivitetsgarantin
            den 2 juli i år antar jag att Nikos Papadopoulos i sin fråga avser
            regeringens nya program, jobb- och utvecklingsgarantin.
          </note>
          <note>
            Nikos Papadopoulos har också frågat mig vilka ytterligare åtgärder
            jag avser att vidta för att förbättra situationen för dem som
            står längs bort från arbetsmarknaden.
          </note>
          <note>
            I sin interpellation skriver Nikos Papadopoulos att den tidigare
            regeringens program aktivitetsgarantin förberedde människor för
            anställning och att den nuvarande regeringens kommande program,
            jobb- och utvecklingsgarantin, inte ger samma möjligheter.
          </note>
          <note>
            Jag delar inte åsikten att aktivitetsgarantin förberedde människor
            för anställning på ett bra sätt. Av dem som är i aktivitetsgarantin
            nu har ungefär hälften varit inskrivna mer än 600 dagar. Av dem
            som nu lämnar aktivitetsgarantin är det bara ungefär en tredjedel
            som går till ett vanligt osubventionerat arbete.
          </note>
          <note>
            Genom sin konstruktion har jobb- och utvecklingsgarantin förutsättningar
            att nå bättre resultat än aktivitetsgarantin, vilket bland annat
            beror på följande:
          </note>
          <note>
            Regeringen bedömer att Arbetsmarknadsverket har tillräckliga
            resurser för jobb- och utvecklingsgarantin under 2007. Arbetsmarknadsläget
            är starkt, och uppbyggnaden av jobb- och utvecklingsgarantin kommer
            att ske gradvis med start den 2 juli.
          </note>
          <note>
            Påståendet att nystartsjobben inte har effekter för dem med långt
            utanförskap är felaktigt. Ungefär 40 procent av dem med nystartsjobb
            har varit inskrivna på arbetsförmedlingen mellan två och fem år.
            Dessutom avlastar de ca 9 000 personer som nu fått nystartsjobb
            Arbetsmarknadsverket så att förvaltnings-, försörjnings- och programmedel
            i större utsträckning kan komma dem med långt utanförskap till
            del.
          </note>
          <note>
            Regeringen vidtar även andra åtgärder. I den ekonomiska vårpropositionen
            presenterade regeringen instegsjobben som riktar sig till nyanlända
            invandrare. Syftet med instegsjobben är att nyanlända fort ska
            få jobb och etablera sig på arbetsmarknaden.
          </note>
          <note type="speaker">
            Anf. 45 NIKOS PAPADOPOULOS (s):
          </note>
          <note>
            Herr talman! Först vill jag tacka arbetsmarknadsminister Sven
            Otto Littorin för svaret på min fråga. Det är bra att svaret är
            hållet i en vänlig och saklig ton. Med all respekt för arbetsmarknadsministern
            måste jag säga att det ministern säger är i det närmaste oansvarigt
            och brutalt för både arbetsförmedlingarna och de arbetslösa som
            är drabbade. Ministern säger:
          </note>
          <note>
            Regeringen bedömer att Arbetsmarknadsverket har tillräckliga
            resurser för jobb- och utvecklingsgarantin under 2007. Det är
            nog inte många som delar den åsikten. Det tillförs inga pengar.
            Ministern påstår kallt och sakligt att allt är bra. Sluta gnälla,
            ni har resurser så det räcker, är budskapet.
          </note>
          <note>
            Detta ges som svar på allt det vi har fått höra från arbetsförmedlingarna
            när vi under våren åkt runt i Stockholms län och talat med anställda
            på arbetsförmedlingarna. De har, öppet och tydligt, berättat för
            oss att man saknar tillräckliga resurser för att hjälpa dem som
            har svårast att komma in i arbetslivet.
          </note>
          <note>
            Resultatet har vi också sett. Ams har dragit i nödbromsen och
            stoppat alla åtgärder för att över huvud taget kunna ha pengar
            till det som är mest akut fram till årsskiftet.
          </note>
          <note>
            Herr talman! Att regeringen i dag inte avsätter några pengar
            till regeringens jobb- och utvecklingsgaranti för hela hösten
            2007 är att strunta i dem som står längst bort från arbetsmarknaden.
            Det tycks vara något slags dynamiska effekter ministern tänkte
            sig. Men så nonchalant tycker jag inte att man får behandla arbetslösa
            som är oroliga för vad som händer efter den 1 juli. Lite mer ödmjukhet
            och respekt fordras, för jag tycker att det är viktiga frågor.
          </note>
          <note>
            Nystartsjobb, som statsrådet gärna lyfter fram, har inte gett
            stockholmarna som är långtidsarbetslösa några större effekter.
            Arbetsförmedlingarnas bedömning är att de har en ganska liten
            effekt på långtidsarbetslöshet och att de flesta jobben går till
            dem som troligen skulle kunna få ett jobb i rådande högkonjunktur.
          </note>
          <note>
            För Stockholmsregionens del handlar det om 300400 personer av
            de nästan över 10 000 som var arbetslösa i maj. Några av dessa
            är människor med utländsk bakgrund med dåliga kunskaper i svenska
            och låg utbildningsnivå. För dessa är regeringens arbetsmarknadspolitik
            oroväckande. Vad ska de göra under hösten när arbetsförmedlingarna
            inte har några resurser? Om regeringen inte hade dragit in alla
            resurser för arbetsmarknadsutbildningarna för andra halvåret hade
            en stor del av dem kunnat förbättra sin svenska och fått en praktikplats
            som ett steg in i ett arbete på den ordinarie arbetsmarknaden.
          </note>
          <note>
            Herr talman! Under våren har jag besökt bland annat arbetsförmedlingen
            i Farsta. Där träffade jag bland andra arbetslöse Ali Hassan.
            Ali Hassan var enormt orolig för vad som ska hända om några månader.
            Arbetsförmedlingen kunde inte garantera honom något arbete. Han
            och hela hans familj lever varje dag i en mardröm.
          </note>
          <note>
            Det är därför jag vill fråga arbetsmarknadsministern: Vilka åtgärder
            tänker arbetsmarknadsministern vidta för sådana som Ali Hassan
            så att de kan komma in i arbetslivet?
          </note>
          <note type="speaker">
            Anf. 46 Arbetsmarknadsminister SVEN OTTO LITTORIN (m):
          </note>
          <note>
            Herr talman! Låt mig först konstatera att jobb- och utvecklingsgarantin
            i vår budget omfattar 9,8 miljarder kronor brutto och jobbgarantin
            för unga 2,8 miljarder brutto. 12,6 miljarder brutto totalt omfattar
            enligt våra bedömningar över 90 000 personer.
          </note>
          <note>
            I år finns näst intill lika mycket medel anslagna för ungefär
            samma målgrupp. Det är fel att tala om en nödbroms. Det handlar
            om en omprioritering som nu sker för att vi i stället gradvis
            från den 2 juli ska ha möjlighet att bygga upp den jobb- och utvecklingsgaranti
            som då införs.
          </note>
          <note>
            Låt mig bara kort rekapitulera innehållet i jobb- och utvecklingsgarantin.
            Den är indelad i tre faser.
          </note>
          <note>
            Den första och inledande fasen, som är tänkt att omfatta högst
            150 dagar, ska omfatta kartläggning, jobbsökaraktiviteter med
            coachning och förberedande insatser. Tyvärr finns det rätt dåliga
            svenska begrepp för detta. Det handlar om targeting , co-filing
            och coachning. Jag önskar att man skulle kunna hitta lite bättre
            begrepp för det. Men vad det handlar om är att göra en inledande
            bedömning, en ny prövning och en ny bedömning av en persons arbetsförmåga,
            med fokus just på möjligheter och det man kan och inte på det
            man inte kan.
          </note>
          <note>
            Den andra fasen är tänkt att i huvudsak omfatta arbetspraktik,
            arbetsträning, upphandlade arbetsplatser och också olika typer
            av kompletterande utbildningar och annat.
          </note>
          <note>
            Den tredje fasen som vi nu tittar mest på och jobbar vidare med,
            och som vi säkert kommer att diskutera många gånger framöver,
            är att om man efter 450 dagar inte har funnit ett arbete ska man
            anvisas en varaktig samhällsnyttig sysselsättning. Vi ber att
            få återkomma till detta.
          </note>
          <note>
            I grunden handlar det naturligtvis om vad man har för syn. Är
            det mer Amsmedel som ska lösa det långa utanförskapet eller är
            det jobb? Det är där någonstans diskussionen ligger.
          </note>
          <note>
            Problemet som jag ser det är den politik som Socialdemokraterna
            under tolv år bedrev, och som man efter den så kallade omprövning
            som man uppenbarligen har gjort nu vill fortsätta att bedriva,
            nämligen en Amspolitik snarare än en jobbpolitik. Det duger inte.
            Vi kan inte förpassa människor till långvarigt utanförskap utan
            att ta problemen på allvar och försöka göra allt vi kan för att
            hjälpa människor tillbaka i arbete.
          </note>
          <note>
            Nystartsjobben har varit en intressant illustration av detta.
            Vi kan konstatera att en väldigt stor andel av nystartsjobben
            har gått till bland annat den målgrupp som Nikos Papadopoulos
            efterlyser åtgärder för, personer med utländsk bakgrund. Jag är
            väldigt glad för det.
          </note>
          <note>
            Jag är också glad för att vi kan fortsätta med instegsjobben.
            De är ett sätt att snabbt få personer som är nyanlända till Sverige
            och behöver komma i kontakt med arbetsmarknaden att kunna känna
            delaktighet i vårt samhälle men också lättare kunna lära sig språk
            och få en möjlighet att bli delar av det Sverige som vi gärna
            vill att de ska vara delar av. Det går säkert att göra mer, absolut.
            Det går alltid att göra mer för att hjälpa dem som verkligen behöver
            vår hjälp.
          </note>
          <note>
            Problemet som jag uppfattar det, och det följer i några interpellationsdebatter
            som vi ska ha härefter, är att Socialdemokraterna inte uppfattar
            att den som befinner sig i en åtgärd är arbetslös. Min grundläggande
            uppfattning är att den som står utanför den ordinarie arbetsmarknaden
            nog struntar helt i vilken kolumn i arbetslöshetsstatistiken man
            står i. Man vill ha ett jobb att gå till, ett riktigt jobb att
            gå till. Man vill känna arbetsgemenskap, ha en lön att leva på,
            känna att man bidrar och vara en viktig del i samhället. Den möjligheten
            ska vi se till att fler får än som hade möjlighet att få det under
            den förra regeringen.
          </note>
          <note type="speaker">
            Anf. 47 NIKOS PAPADOPOULOS (s):
          </note>
          <note>
            Herr talman! Ministern har betonat nystartsjobben, instegsjobben
            och så vidare. Jag förmodar att arbetsmarknadsministern har samma
            idé som vi, att alla människor i Sverige ska få arbete.
          </note>
          <note>
            Vad det gäller här är alltså invandrare som kommit till Sverige
            och de som kommer i framtiden. Till exempel kan vi i stora regioner
            som Stockholm vänta oss att få ett stort antal invandrare från
            Irak och andra länder.
          </note>
          <note>
            Instegsjobben, som ministern nämner, kan vara väldigt bra och
            positivt, och vi har samma uppfattning om detta. Men det finns
            vissa risker som ministern tagit upp med det.
          </note>
          <note>
            För det första kan det uppfattas som nästan diskriminering att
            ge kraftiga subventioner upp till 75 procent. Det kan leda till
            en konflikt mellan de nya som kommer och dem som redan befinner
            sig i Sverige och inte har något arbete. De som får subvention
            med upp till 75 procent är naturligtvis mer attraktiva för arbetsgivarna
            att anställa. Den risken kan alltså finnas.
          </note>
          <note>
            För det andra kan de så kallade instegsjobben försvåra den viktiga
            svenskinlärningen. Det kan bli så att människor som kommer direkt
            hit sätts i ett arbete som de kan klara, ett arbete som inte kräver
            så mycket språk- och andra kunskaper. Det kan vara människor som
            är akademiker och utexaminerade i sitt eget land som då blir fast
            i det arbete som de får från början. Det blir sedan svårt för
            dem att ta sig vidare från det här arbetet, för annars får de
            inte arbetslivserfarenhet därifrån.
          </note>
          <note>
            Allt detta beror på att den borgerliga regeringen har tagit bort
            all vidareutbildning som fanns under den gamla regeringens tid.
            Den gav möjligheter för nyanlända att vidareutbilda sig och sedan
            få ett värdigt arbete som passade dem. Jag vill därför fråga ministern
            hur han tänker sig att dessa människor ska anpassa sig till den
            riktiga svenska arbetsmarknaden.
          </note>
          <note type="speaker">
            Anf. 48 BOSSE RINGHOLM (s):
          </note>
          <note>
            Herr talman! Det är inte mycket hopp som Sven Otto Littorin och
            högeralliansen ger många människor som kommer till Sverige från
            andra länder och som inte lyckas få ett fotfäste på arbetsmarknaden.
            De är i stort sett utlämnade till sig själva. Och de kommer att
            förbli utlämnade till sig själva också i fortsättningen. Det finns
            nämligen inga som helst planer från regeringens sida att förstärka
            möjligheterna till utbildning och stöd till dessa kamrater som
            kommer från andra länder att förbereda sig för arbetsmarknaden.
          </note>
          <note>
            Svaret på frågan som är ställd i interpellationen, om man är
            beredd att ge mer resurser, är att det finns resurser. Uppenbarligen
            är resurserna sådana att antalet personer som kommer från andra
            länder och inte har jobb är väldigt stort trots den lysande högkonjunkturen.
            Regeringen lyckas med konststycket, trots att vi har en fantastisk
            arbetsmarknad och högkonjunktur i Sverige och övriga Europa, att
            inte kunna se till att många av människorna från andra länder
            får en chans på arbetsmarknaden.
          </note>
          <note>
            I många fall handlar det naturligtvis om att de behöver hjälp
            med utbildning. Det är ju bekant att en utbildning eller examen
            från ett utländskt institut eller universitet inte alltid gäller
            i Sverige, eller i alla fall inte har samma valör i Sverige som
            i hemlandet. Det vore då bra om personer som kommer från andra
            länder med en utländsk examen i grunden, MBA eller vad det nu
            kan vara, skulle kunna få hjälp i Sverige via arbetsmarknadsutbildning,
            universitet eller på annat sätt.
          </note>
          <note>
            Vi har ju haft en så utmärkt möjlighet, som den borgerliga alliansen
            tyvärr tagit bort, nämligen den så kallade 25:4-regeln. Den som
            var 25 år gammal och hade varit fyra år i arbetslivet fick en
            chans till att komma in på universitet och högskolor. Men även
            den möjligheten har Littorin och den borgerliga regeringen tagit
            bort. Jag tycker att det är synd att de som kommer från andra
            länder och har skaffat sig MBA eller något annat i andra länder
            inte får en chans till i Sverige. De borde kunna få den chansen.
            Den hade de förr. Men den har ju den borgerliga regeringen tagit
            bort. Det gör att ni sammantaget har försvårat för våra kamrater
            från andra länder att både få jobb, utbildning och få överföra
            sina examina från andra länder.
          </note>
          <note>
            Det finns kanske skäl att försöka tänka om under sommaren och
            ge personer som har utländsk bakgrund en ny start på arbetsmarknaden
            och också i utbildningen. Lägg prestigen åt sidan och återinför
            rätten till utbildning för dem som är 25 år och har varit ute
            på arbetsmarknaden, och återinför rätten för dem som har en utländsk
            utbildning att få en andra chans. För all del skulle även de som
            i Sverige skaffat sig en utbildning få en andra chans på universitet
            och högskolor om man återinförde den här regeln.
          </note>
          <note>
            Då behövs det naturligtvis lite mer pengar till arbetsförmedlingen.
            Vi vet att arbetsgivare på många håll ropar efter arbetskraft,
            yrkesutbildad arbetskraft. Då kan man inte säga att personer med
            utländsk bakgrund själva får köpa sin utbildning. En och annan
            som har den bakgrunden kan köpa sig examen eller utbildning av
            något slag. Men de flesta av våra kamrater från andra länder har
            inte den möjligheten. Det vore att ge dem en sportslig chans att
            ge dem lite stöd från arbetsförmedlingen i fortsättningen. Då
            behövs det lite mer pengar.
          </note>
          <note>
            Att förstärka arbetsförmedlingens resurser och återinföra 25:4-regeln
            och se till att personer från andra länder får en chans till utbildning
            vore något för regeringen att fundera på i sommar. Då kanske MBA
            skulle kunna få ett ansikte även för dem i fortsättningen.
          </note>
          <note type="speaker">
            Anf. 49 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag gratulerar mig själv till att ha gett Bosse
            Ringholm en möjlighet att visa att han har humor. Det är ju trevligt
            att få avsluta detta riksdagsår på det sättet.
          </note>
          <note>
            Låt mig i stället återgå till den grundfråga som interpellanten
            tar upp och konstatera att det är en viktig frågeställning. Det
            är också en bra diskussion att ta upp.
          </note>
          <note>
            Vi delar säkert samma grunduppfattning att det ska och måste
            bli enklare att se till att ta sig in på arbetsmarknaden, också
            om man kommer från utlandet.
          </note>
          <note>
            Men grundproblemet är att den politik som Bosse Ringholm hade
            ansvar för när han satt i regeringen visade sig vara totalt misslyckad
            på det området. Det var därför vi stod i valrörelsen och debatterade
            utanförskapet. Det var därför vi stod och debatterade det som
            den förre statsministern ansåg inte skulle bli en valfråga på
            första maj förra året, nämligen arbetslöshet, utanförskap och
            det faktum att ni lämnade efter er ett Sverige där var femte svensk
            i arbetsför ålder stod utanför arbetsmarknaden eller jobbade mindre
            än han eller hon skulle vilja.
          </note>
          <note>
            Skämta på, Bosse Ringholm! Men detta är faktiskt en seriös debatt
            som handlar om hur vi ska få arbetslösa tillbaka och hur vi ska
            få dem som ni lämnade efter er i det femtedelssamhälle som ni
            skapade att komma in på arbetsmarknaden.
          </note>
          <note>
            Jag bjuder gärna på MBA:s och annat. Det är fine med mig. Min
            uppgift, som jag tar på allvar, är viktigare än så, nämligen att
            försöka se till att underlätta för dem som står utanför att ta
            sig in.
          </note>
          <note>
            En av förutsättningarna för instegsjobben, som Nikos Papadopoulos
            tog upp, är naturligtvis att de ska kombineras med svenska för
            invandrare. Det ska också vara möjligt att kombinera instegsjobb
            med andra typer av arbetsmarknadspolitiska åtgärder.
          </note>
          <note>
            Just nu sjunker arbetslösheten i alla län utom tre. Sysselsättningen
            ökar i alla län utom två. Jobb och utvecklingsgarantin införs
            nu successivt från den 2 juli. I den finns också möjlighet att
            få arbetsmarknadsutbildning och annan typ av utbildning som kompletterar
            det man behöver. Det ska göras med den individuella bedömning
            som ska göras inom ramen för det första steget.
          </note>
          <note>
            Det finns också möjligheter på alla möjliga andra sätt att se
            till att förstärka detta. Visst är det en resursfråga. Och det
            är en prioriteringsfråga hur man ska försöka hantera alla de problem
            som Socialdemokraterna lämnade efter sig.
          </note>
          <note>
            Det är mycket glädjande att se att vi till exempel för ungdomar
            har den starkaste arbetsmarknaden på kanske 20 år.
          </note>
          <note>
            Det är också glädjande att 30 procent av nystartsjobben har gått
            just till personer med utländsk bakgrund. Jag skulle naturligtvis
            helst se att det var ännu fler och att nystartsjobben blev ännu
            fler. Det finns därför heller ingen begränsning så länge man uppfyller
            villkoren för nystartsjobben. Det finns en budgetuppskattning
            av antalet och det uppgår till 20 000 i slutet på året, det vill
            säga 10 000 i stocken över året. Ingen skulle bli gladare än jag
            om det blev fler än det.
          </note>
          <note type="speaker">
            Anf. 50 NIKOS PAPADOPOULOS (s):
          </note>
          <note>
            Herr talman! Jag kan hålla med arbetsmarknadsministern om att
            arbetslösheten har sjunkit. Det har den faktiskt gjort och naturligtvis
            har s-regeringen hjälpt till.
          </note>
          <note>
            Arbetslösheten har sjunkit, men min fråga gäller de utrikes födda
            personer som finns i Sverige och inte arbetslösheten i sin helhet.
            Där ser vi att det finns många som trots allt är arbetslösa. Det
            är inte lätt för dem att hitta något arbete, åtminstone inte för
            de långtidsarbetslösa. De flesta av dem befinner sig i Stockholmsområdet,
            i olika stadsdelar.
          </note>
          <note>
            När jag var på arbetsförmedlingen i Skärholmen var ungefär 945
            inskrivna. Av dessa var 70 procent utrikes födda.
          </note>
          <note>
            Dessutom räcker inte de medel som regeringen har avsatt för 20082009
            till jobb- och utvecklingsgarantin. 4 miljarder har ni avsatt
            till åtgärder som beräknas kosta över 10 miljarder kronor. Det
            blir ingen kvalitetshöjning som regeringen föreslår utan snarare
            en kvalitetssänkning. Och inga nya pengar kommer in. Det är samma
            pengar som kommer in och används i en annan form.
          </note>
          <note>
            Jag vet att min talartid är slut. Men hur kan ministern få detta
            till en kvalitetssatsning? Det kan jag inte förstå.
          </note>
          <note>
            Det är bra att regeringen tog initiativ till instegsjobben, som
            ministern sade. Men även här finns ett problem, det börjar 2007/08.
            Vad ska hända med dem som behöver stöd under hösten 2007?
          </note>
          <note>
            Innan jag slutar vill jag önska arbetsministern en skön och trevlig
            sommar. Det har du förtjänat.
          </note>
          <note>
            Jag önskar talmannen och hans medarbetare detsamma.
          </note>
          <note type="speaker">
            Anf. 51 BOSSE RINGHOLM (s):
          </note>
          <note>
            Herr talman! Arbetsmarknadsministern sade att vi ska vara seriösa
            och allvarliga och inte skämta. Jag håller med om det. Det är
            därför, Sven Otto Littorin, som det i mitt cv står Utbildning:
            Gymnasiestudier, avbrutna.
          </note>
          <note>
            Många av våra kamrater från andra länder har kanske också avbrutit
            eller inte fullgjort sina studier. De vill få en chans att komma
            in på svensk arbetsmarknad och behöver hjälp via arbetsmarknadsutbildning,
            universitet och högskolor eller på annat sätt.
          </note>
          <note>
            Det är den hjälpen som högeralliansen förvägrar dem genom att
            de inte får chans till dessa utbildningar. I ett läge där högkonjunkturen
            är stark och där arbetsmarknaden verkligen behöver alla personer
            skulle naturligtvis många personer med utländsk bakgrund som kanske
            har en hygglig utbildningsbakgrund kunna få en bra påbyggnadsutbildning
            i sitt yrke eller i ett nytt yrke som de tidigare inte har prövat
            på.
          </note>
          <note>
            Både Nikos Papadopoulos och andra har påpekat att i det läget
            skär regeringen ned resurserna för arbetsmarknadsutbildning. I
            det läget tycker regeringen att man kan ta bort den möjlighet
            som exempelvis personer med utländsk bakgrund har haft att efter
            25 med fyra års yrkesarbete kunna komma in på universitets- och
            högskoleutbildningar. Det är att försämra möjligheterna för dem
            som står längst bort från arbetsmarknaden.
          </note>
          <note>
            På så vis har denna regering kommit att bli en regering för den
            som har jobb men inte för den som vill få jobb. Man använder i
            stället tekniken att lyfta bort dem ännu längre från arbetsmarknaden
            genom att inte ge dem chansen till denna utbildning. Tänk om!
            Det är fler som behöver utbildningar, inte färre, Sven Otto Littorin.
          </note>
          <note>
            Framför allt behöver de stöd av arbetsmarknadsmyndigheterna.
            Det ska inte behöva vara så att arbetsförmedlingen ska neka folk
            för att det inte finns resurser. Det är en oginhet som drabbar
            de arbetslösa, svensk ekonomi och i sista hand också arbetsgivarna.
          </note>
          <note type="speaker">
            Anf. 52 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag har en retorisk fråga. Vad har Socialdemokraterna
            gjort de senaste tolv åren? Skulle jag själv svara på den skulle
            jag säga: Inte särskilt mycket. Det var nog också ungefär vad
            väljarna tyckte eftersom de förpassade er till opposition i valet.
          </note>
          <note>
            När arbetslösheten bland invandrare till Sverige är nästan dubbelt
            så hög som bland infödda svenskar måste man ställa sig frågan:
            Var den politik som ni bedrev lyckosam? Nej, det kan man inte
            med förlov sagt säga att den var. Ni lämnade efter er ett moras
            även på detta område. Då måste man väl ändå ta itu med saker och
            ting.
          </note>
          <note>
            Jag brukar säga och säger gärna igen att om man gör som man har
            gjort kommer det att gå som det har gått. Fortsätter vi med en
            socialdemokratisk politik kommer vi att fortsätta permanenta utanförskap
            bland utrikes födda.
          </note>
          <note>
            Därför är jag mycket glad över tre saker. Jag är glad över att
            nystartsjobben i stor omfattning träffar just den gruppen som
            interpellanten Nikos Papadopoulos, och Bosse Ringholm, efterlyser
            åtgärder för. Jag är glad över instegsjobbens konstruktion där
            vi har en möjlighet att snabbt få in personer med utländsk bakgrund
            som kommer till Sverige på arbetsmarknaden utan att först placera
            dem i väntrummet i flera års tid. Jag är glad för de 12,6 miljarder
            brutto som jobb- och utvecklingsgarantin och jobbgarantin för
            unga handlar om och där den typen av åtgärder för att lättare
            och snabbare kunna få in unga på arbetsmarknaden finns.
          </note>
          <note>
            Slutsatsen, herr talman, är att två tydliga linjer står emot
            varandra. Det är en jobblinje eller, som vanligt, en Amspolitik
            som tydligen är resultatet av den så kallade omprövning som Socialdemokraterna
            tycks ha gått igenom i den här frågan. Det lyckades inte de tidigare
            tolv åren. Det kommer inte att lyckas framöver heller.
          </note>
          <note>
            Glad sommar, kära interpellant och kära motdebattör.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2006/07:573 om unga långtidsarbetslösa
          </note>
          <note type="speaker">
            Anf. 53 Arbetsmarknadsminister SVEN OTTO LITTORIN (m):
          </note>
          <note>
            Herr talman! Maryam Yazdanfar har frågat mig vad jag avser att
            vidta för åtgärder mot den dramatiska ökningen av långtidsarbetslöshet
            bland unga och för att återigen prioritera långtidsarbetslösa
            unga.
          </note>
          <note>
            Maryam Yazdanfar har uppfattningen att antalet långtidsarbetslösa
            ungdomar har ökat. Jag delar inte Maryam Yazdanfars uppfattning.
            Antalet ungdomar i arbetsmarknadspolitiska program har minskat
            kraftigt under det senaste året. Det är förklaringen till att
            fler ungdomar nu är registrerade som långtidsarbetslösa. Ungdomarna
            var dock lika fullt arbetslösa när de deltog i arbetsmarknadspolitiska
            program.
          </note>
          <note>
            I maj i år var 27 500 ungdomar under 24 år registrerade som arbetslösa
            enligt Ams. Därutöver deltog 6 000 ungdomar i program med aktivitetsstöd.
            I maj förra året var 29 400 ungdomar under 24 år arbetslösa och
            22 700 deltog i program med aktivitetsstöd. Sammantaget har antalet
            ungdomar som är utan arbete och registrerade hos Ams minskat med
            18 600 personer.
          </note>
          <note>
            Jag håller inte alls med Maryam Yazdanfar om att neddragningen
            av ungdomsprogrammen har lett till kraftigt ökad arbetslöshet.
            Det totala antalet arbetslösa har minskat mer än antalet ungdomar
            i program. Det talar för att de minskade programvolymerna har
            lett till att ungdomarna fått arbete snarare än blivit arbetslösa.
          </note>
          <note>
            Däremot håller jag med Maryam Yazdanfar om att de ungdomar som
            står längst ifrån arbetsmarknaden kan ha behov av andra insatser
            än matchning och coachning. Jobbgarantin kommer att kunna innehålla
            både praktik och utbildning för de ungdomar som behöver det.
          </note>
          <note>
            Jag vill också påminna om andra åtgärder som gjorts för att bekämpa
            ungdomsarbetslöshet. Dit hör till exempel nedsättningen av socialavgifterna
            och möjligheten att få nystartsjobb efter sex månader. Jag anser
            att de åtgärder som regeringen har vidtagit och avser att vidta
            är ett bevis på att regeringen prioriterar ungdomarna.
          </note>
          <note type="speaker">
            Anf. 54 MARYAM YAZDANFAR (s):
          </note>
          <note>
            Herr talman! Jag hör att arbetsmarknadsministern pratar om hur
            fantastiskt det är att arbetslösheten bland unga har sjunkit.
            Det tycker jag också. Annat vore väl väldigt förvånande. Det skulle
            närmast innebära att vi begärde arbetsmarknadsministerns avgång
            om inte unga människor skulle få jobb mitt under brinnande högkonjunktur.
            Arbetsmarknadsministern kan väl inte tycka att det bara är hans
            förtjänst. Jag tror att knappast något är Sven Otto Littorins
            förtjänst.
          </note>
          <note>
            Jag tackar för svaret, även om det är luddigt. Jag undrar om
            det är ännu ett led i moderatregeringens retoriska strategi. Det
            verkar som om moderatregeringen tror att ju luddigare vi är desto
            mindre förstår människor vad vi egentligen pratar om. Då kanske
            de börjar gilla oss igen och så går opinionssiffrorna upp.
          </note>
          <note>
            Den misstanken finns nog hos många.
          </note>
          <note>
            Svaret på min interpellation är en lång harang. Littorin skulle
            ha kunnat nöja sig med att svara nej på mina båda frågor. Nej,
            Littorin tänker inte vidta några åtgärder mot den dramatiska ökningen
            av långtidsarbetslösheten bland unga. Nej, Littorin tänker inte
            prioritera långtidsarbetslösa ungdomar som målgrupp för arbetsmarknadspolitiken.
          </note>
          <note>
            Att säga det här i kammaren skulle vara rakt, tydligt och hederligt
            mot de väljare som köpte ert tal om att ni var en regering som
            prioriterade jobben.
          </note>
          <note>
            Regeringens inställning gör mig arg. Jag blir arg när jag hör
            vad arbetsmarknadsministern säger här i kammaren. Jag blir arg
            när jag hör vad de unga människor som jag pratar med ute i samhället
            säger.
          </note>
          <note>
            Jag tänker på Anton. Han säger att det kan handla om bara en
            vecka innan man helt tappar förtroendet för sig själv.
          </note>
          <note>
            Jag tänker på Emily som gick en arbetsmarknadsutbildning där
            hon och 15 andra under ett år skulle kombinera utbildning med
            praktik. Hon hann bara genomföra två månader av utbildningen innan
            du, Sven Otto Littorin, drog in hennes utbildning. I dag säger
            hon: Vilken drivkraft har man att söka 200 jobb när ingen arbetsgivare
            ens läser ansökan?
          </note>
          <note>
            Jag tänker på Amir som säger att en andra chans borde vara en
            rättighet i ett välfärdssamhälle.
          </note>
          <note>
            Tycker du, Sven Otto Littorin, att en andra chans borde vara
            en rättighet? Varför förtjänar inte dagens unga en andra chans?
            Varför tror du att det är bättre att vara öppet arbetslös än att
            använda tiden för att bygga upp kunskap och självförtroende inför
            arbetslivet?
          </note>
          <note>
            Varför är det, Sven Otto Littorin, bättre att spendera hopplöshetens
            nätter i World of Warcrafts virtuella värld än att på dagarna
            vara i en utbildning som ger hopp?
          </note>
          <note>
            Den inställningen är helt obegriplig för mig.
          </note>
          <note>
            Sven Otto Littorin säger i sitt interpellationssvar att han inte
            håller med mig om att långtidsarbetslösheten bland unga har ökat.
          </note>
          <note>
            Ungdomsarbetslöshet är ju ingen subjektiv känsla. Det är fakta.
            Det finns siffror på att den har fyrdubblats sedan din regering
            tog över.
          </note>
          <note>
            I Stockholmregionen, som jag kommer ifrån, var 200 ungdomar långtidsarbetslösa
            i oktober förra året. I dag är det 1 000.
          </note>
          <note>
            Du säger att du inte håller med om att neddragningen i ungdomsprogrammen
            har lett till en kraftigt ökad arbetslöshet eftersom man är lika
            arbetslös oavsett i vilken kolumn man står.
          </note>
          <note>
            I samtal med de unga som jag möter säger de att du har krossat
            framtidsdrömmarna och slagit undan benen för alla som gick i dessa
            program och utbildningar.
          </note>
          <note>
            Vad svarar du dem?
          </note>
          <note type="speaker">
            Anf. 55 LUCIANO ASTUDILLO (s):
          </note>
          <note>
            Herr talman! Littorin ägnade stora delar av sitt svar till att
            dölja ett av de kanske pinsammaste faktumen: Det borgerliga sveket
            mot de långtidsarbetslösa ungdomarna.
          </note>
          <note>
            Det spelar ingen roll hur Littorin tricksar och fixar med siffrorna.
            Faktum kvarstår ändå. Sedan årsskiftet har långtidsarbetslösheten
            bland unga ökat explosionsartat, med en liten knyck nedåt nu i
            slutet. Det är fakta.
          </note>
          <note>
            Att den totala arbetslösheten bland unga har gått ned är, precis
            som Maryam Yazdanfar säger, inte så konstigt. Det vore ett totalt
            haveri för Littorins politik om inte unga människor fick jobb
            i den högkonjunktur vi befinner oss i i dag. All forskning pekar
            på att ungdomar är de som får jobb först i en högkonjunktur. Det
            borde Littorin veta. Han har ju läst en del om detta.
          </note>
          <note>
            Det är inte dem vi pratar om. Det är inte dem som Littorin gång
            på gång undviker att prata om i debatterna. Det handlar om de
            ungdomar som fastnar i flera månader hos arbetsförmedlingen. Det
            handlar om dem som inte får jobb. Det handlar om dem som, enligt
            utredningen Flexibel arbetsmarknadsutbildning, är omkring 50 000
            de som Ams själva pekar på är runt 15 000 varje månad. Det är
            ungdomar som ofta saknar färdigt gymnasium, som behöver rustas
            och som behöver stöd och extra coachning.
          </note>
          <note>
            Det finns en medveten politik som har lett till att långtidsarbetslösheten
            har ökat så här. Det mål som den tidigare regeringen hade att
            sänka långtidsarbetslösheten bland unga har tagits bort med Littorins
            goda minne.
          </note>
          <note>
            Man har tagit bort ungdomsgarantin, de kommunala ungdomsprogrammen,
            från årsskiftet. Man har inte erbjudit några alternativ förrän
            vid årets slut det som Littorin kallar för ungdomsgaranti, men
            som är något annat.
          </note>
          <note>
            Det totala stödet, arbetsmarknadsutbildning, lönebidrag till
            ungdomar och anställningsstöd för unga människor, har dragits
            ned eller plockats bort helt. Det pratar Littorin föraktfullt
            om som Amspolitik. Det som har varit Sveriges styrka att ställa
            om människor vid lågkonjunktur, det som har varit att hjälpa ungdomar
            som kanske inte har lyckats med gymnasieskolan och yrkesutbildningen,
            det som har varit att rusta människor pratar Littorin föraktfullt
            om som Amspolitik.
          </note>
          <note>
            Det har varit grunden till den svenska modellen som Littorin
            nu i all hast avvecklar.
          </note>
          <note>
            Det låter på Littorin som om det är hans politik som leder till
            att så många unga får jobb i dag. Det enda som i praktiken har
            börjat verka av politiken för ungdomar är nystartsjobben. Det
            är få 2 000 unga som har fått det. Resten har inte börjat verka
            frånsett allt som ni har dragit undan.
          </note>
          <note>
            Antingen är Littorin intellektuellt ohederlig när han står här
            och hävdar att det är tack vare hans politik som det går så bra
            för ungdomarna, eller också måste jag ifrågasätta hans utbildning.
          </note>
          <note>
            Bokslut Littorin går att göra efter första året på följande sätt.
            För det första är det han som är ansiktet för attacken mot vanliga
            löntagares inkomsttrygghet. Alla kommer att minnas Littorin för
            a-kassan och den delen. För det andra är det han som är ansiktet
            för sveket mot de långtidsarbetslösa ungdomarna.
          </note>
          <note type="speaker">
            Anf. 56 Arbetsmarknadsminister SVEN OTTO LITTORIN (m):
          </note>
          <note>
            Herr talman! Sveriges styrka var att ställa om, sade Luciano
            Astudillo. Ni ställde inte om, ni ställde ut dem i kylan. Det
            var där ni ställde de 100 000 ungdomar under 24 som fanns utanför
            den ordinarie arbetsmarknaden när vi tog över. Över 100 000 hade
            ni ställt ut i kylan. Det gjorde Sverige till det femte sämsta
            landet i EU när det gäller ungdomsarbetslöshet. Ni hade tolv år
            på er. Varför gjorde ni inget? Det är min tydligaste fråga.
          </note>
          <note>
            Jag har jämfört siffrorna för maj 2006 med siffrorna för maj
            2007 och räknat ihop antalet programdeltagare och långtidsarbetslösa
            ungdomar för att få totalsumman på utanförskapet bland de unga.
            Det har skett en minskning från 24 300 till 14 900 personer. Ungefär
            10 000 ungdomar har alltså lämnat långtidsutanförskapet.
          </note>
          <note>
            Vad gör vi då för dem som är kvar? Det är naturligtvis en relevant
            diskussion. Vi inför från den 1 december i år jobbgarantin för
            unga. Det handlar om 3,8 miljarder brutto. Vi räknar med att den
            ska omfatta ungefär 30 000 personer. Däri finns just den typ av
            åtgärder som Luciano Astudillo efterlyser: en lång rad insatser
            för att hjälpa de långtidsarbetslösa tillbaka till arbetsmarknaden.
          </note>
          <note>
            Om man ska föra en seriös diskussion måste man väl också ha ett
            alternativ. Är alternativet mer av samma, eller är det så att
            ni i omvärderingsgruppen eller vad ni nu är för någonting inte
            riktigt har kommit fram till vad ni ska åstadkomma? Omprövning
            är lite svårt, det förstår jag.
          </note>
          <note type="speaker">
            Anf. 57 MARYAM YAZDANFAR (s):
          </note>
          <note>
            Herr talman! Jag ställde en fråga till dig, Sven Otto Littorin.
            Jag ställde en fråga om hur du ser på den fyrdubbla ökningen av
            antalet långtidsarbetslösa ungdomar. Du använder hela din talartid
            till att prata om allting som vi har gjort fel. Jag säger inte
            att den socialdemokratiska regeringen var felfri. Som SSU:are
            var jag ofta ute och kritiserade den socialdemokratiska regeringen
            och ville att man skulle ta till ytterligare åtgärder för att
            fler unga skulle komma i jobb.
          </note>
          <note>
            Men nu ställde jag frågan till dig. Jag vill inte höra vad min
            regering har gjort tidigare. Jag vill höra vad du tänker göra.
            Eftersom du inte berättar det får jag väl till exempel läsa i
            propositionen om jobbgarantin för ungdomar. Men det framgår inte
            vilka insatser som ska ersätta dem som ni har tagit bort. Några
            ytterligare resurser för matchning och coachning finns inte.
          </note>
          <note>
            Vi socialdemokrater från Stockholmsregionen använde våren till
            att vara ute och prata med arbetsförmedlare och arbetslösa vid
            länets arbetsförmedlingar. Det finns en entydig fråga som är större
            och viktigare än allting annat. Det är att både arbetsförmedlare
            och arbetslösa är otroligt oroliga för de här ungdomarnas situation.
            På förmedlingen säger man att det inte finns pengar och personliga
            resurser för att jobba långsiktigt med den här ungdomsgruppen.
          </note>
          <note>
            Detta är röster från verkligheten. Det är ingenting jag står
            här och hittar på eller försöker förstöra dagen före midsommar
            med för dig, utan det är röster från verkligheten.
          </note>
          <note>
            Min ödmjuka och stillsamma fråga är: Vad ska hända med de här
            människorna? Och snälla, prata nu inte om vad den socialdemokratiska
            regeringen har gjort, utan prata om vad du tänker göra!
          </note>
          <note type="speaker">
            Anf. 58 LUCIANO ASTUDILLO (s):
          </note>
          <note>
            Herr talman! Jag förstår att Littorin har svårt att förstå att
            vi är ett folkrörelseparti och att vår omställning av politiken
            och vår tankeverksamhet går nedifrån och uppåt. Det är så vi ställer
            om och tänker nytt. Moderaterna gjorde det däremot uppifrån och
            nedåt. I själva verket blev det ganska ytligt, för nu genomför
            Nya moderaterna de gamla moderaternas politik, inte minst på det
            här området. Men jag lovar att vi kommer att vara självkritiska.
            Vi kommer också att vara samhällskritiska och se på de problem
            som vår politik ändå inte räckte till för att lösa.
          </note>
          <note>
            Men låt oss nu prata om den politik som ni genomför. Det handlar
            i stor utsträckning om retorik. Jag läser här i IFAU:s uppföljning
            Subventionerade anställningar för unga . Det står så här: Likheterna
            mellan konstruktionen av nystartsjobb och allmänt anställningsstöd
            för ungdomar är slående. Gratulerar! Ni slår er för bröstet och
            kallar nystartsjobben för ny politik, men det vi hade innan var
            exakt samma sak.
          </note>
          <note>
            Men vad finns som är nytt? Jo, sänkningen av sociala avgifter
            för unga. Till det kan vi gratulera McDonalds. De får 50 miljoner
            kronor för alla de ungdomar som de redan har anställda. Till de
            ungdomar som fortfarande står utanför kan vi säga: Tyvärr! Den
            här regeringen prioriterar att ge pengar till flera företag som
            redan har anställda i stället för att använda dem för att rusta
            de ungdomar som behöver stöd, komplettering av gymnasieutbildningen,
            arbetsmarknadsutbildning och yrkesutbildning. Littorin prioriterar
            att ge de företag som redan har anställt ungdomar resurser.
          </note>
          <note>
            Det talas om ungdomsgarantin. Säg som det är, Littorin! Det här
            är ett sätt att sänka a-kassan för ungdomar i en snabbare takt
            än för äldre. Det är konsekvenserna av den så kallade ungdomsgarantin,
            som till och med Ams i sitt remissvar föreslår att ni ska byta
            namn på.
          </note>
          <note type="speaker">
            Anf. 59 Arbetsmarknadsminister SVEN OTTO LITTORIN (m):
          </note>
          <note>
            Herr talman! Vi hörde interpellanten fråga mig vad vi gör. Sedan
            hörde vi Luciano Astudillo svara på det. Det tackar jag för.
          </note>
          <note>
            Jag kan ta några saker till. På mitt område har vi nystartsjobb
            efter sex månader för ungdomar. Vi har jobbgarantin för unga 3,8
            miljarder brutto. Vi har den halverade arbetsgivaravgiften för
            unga. Det är klart att man kan diskutera konstruktionen av den.
            Det kan man absolut göra. Frågan är om man skulle ha infört begränsningen
            att det bara gällde nya om man inte hade fått en situation där
            företag hade sparkat för att sedan anställa dagen efter. Det tycker
            jag inte hade varit bättre. Det är klart att man kommer att se
            en dramatisk ökning av antalet anställda ungdomar när man gör
            det billigare att anställa ungdomar. Det säger sig alldeles självt.
          </note>
          <note>
            På andra områden fortsätter politiken att steg för steg anpassas
            till det som är den grundläggande arbetslinjen: att göra det billigare
            och enklare att anställa, att göra det mer lönsamt att jobba och
            att förbättra matchningsfunktionen, inte minst inom ramen för
            arbetsförmedlingens arbete.
          </note>
          <note>
            Jobbgarantin för unga de 3,8 miljarderna brutto som kommer att
            omfatta 30 000 personer som vi bedömer det, kommer naturligtvis
            att innefatta en hel del av det som Luciano Astudillo efterlyser.
            Den kommer att innefatta en förnyad bedömning av de kvalifikationer
            man har, de förutsättningar man har för att kunna hitta rätt på
            arbetsmarknaden. Men den kommer också att kunna innehålla den
            typ av åtgärder som handlar om utbildning, kompletterande kurser,
            arbetsträning eller vad det nu kan vara.
          </note>
          <note>
            Luciano Astudillo avslutar med att säga att det tar lite tid
            att tänka om och göra nytt. Det är säkert så. Jag välkomnar det.
            Det tycker jag absolut är bra. Jag tror att det är precis det
            som behövs om Socialdemokraterna ska kunna komma tillbaka med
            någonting vettigt. Att köra i samma gamla hjulspår som hittills
            måste ändå anses vara helt meningslöst.
          </note>
          <note type="speaker">
            Anf. 60 MARYAM YAZDANFAR (s):
          </note>
          <note>
            Herr talman! Det känns som att Moderaterna anser sig vara klara
            med sin förnyelseprocess. Nu vill man lägga sig i vår förändringsprocess.
            Det är spännande, för om era opinionssiffror står sig kommer det
            att bli en fatal valförlust för er 2010. Då kanske vi får chansen
            att genomföra vår uppdaterade och förbättrade arbetsmarknadspolitik,
            som jag tycker ska fokusera på dem som står längst bort från arbetsmarknaden.
          </note>
          <note>
            Innan jag önskar arbetsmarknadsministern en trevlig midsommar
            vill jag konstatera att det intryck som jag har fått på arbetsförmedlingarna
            av regeringens arbetsmarknadspolitik stämmer. Det fanns inte så
            mycket annat än nystartsjobb, som inte så många unga har fått,
            och jobbgarantin, som är väldigt luddig och inte ger några extra
            resurser för matchning och coachning. Det är väl det besked man
            får ge till de 10 000 unga människor om vilka arbetsmarknadsministern
            tycker att det är bättre att de vänder på dygnet och inte får
            någonting vettigt att göra på dagarna och inte får chans att utveckla
            sig. Då blir det lättare för arbetsmarknadsministern att räkna,
            eftersom alla då står i samma stapel. Då blir det inte så jobbigt.
          </note>
          <note>
            Trevlig midsommar, arbetsmarknadsministern!
          </note>
          <note type="speaker">
            Anf. 61 Arbetsmarknadsminister SVEN OTTO LITTORIN (m):
          </note>
          <note>
            Herr talman! Klar med förändringar blir man väl aldrig. Det krävs
            ständiga förbättringar. Man måste ständigt utmana sig och utmana
            de saker man tror på. Jag ser fram emot att få höra mer om det
            utvecklingsarbetet, inte minst naturligtvis därför att det också
            ställer en del krav på oss andra. Jag välkomnar den utvecklingen.
          </note>
          <note>
            Man diskuterar med ett ganska högt tonläge just frågan om ungdomsarbetslösheten.
            Den frågan är oerhört viktig. Där delar jag interpellantens utgångspunkt.
            När man som besked har att man vill ha mer av samma som ledde
            in till det problem som vi ser med 100 000 som står utanför Sverige
            är ett av de fem värsta länderna i EU tycker jag att det känns
            lite märkligt. Det måste jag också kunna få ifrågasätta om vi
            för en diskussion.
          </note>
          <note>
            Är det bättre att man vänder på dygnet och spelar tv-spel? Nej,
            jag som har ett par tonårsbarn vet att det inte är någon bra idé.
            Jag vill också att de ska ha en möjlighet att komma ut på en arbetsmarknad.
            Det gäller också deras kompisar och alla andra ungdomar som finns
            därute. Ska de få en möjlighet att göra det måste man satsa på
            en politik som leder till permanenta anställningar och riktiga
            jobb och inte en politik där man låser fast ungdomar i programåtgärder
            av olika slag.
          </note>
          <note>
            Det har riktats kritik från väldigt många olika håll mot de kommunala
            ungdomsprogrammen, och ungdomsgarantin som fanns förut har varit
            rätt förödande. Sammanfattningsvis menar man att de snarare har
            lett till att man låst fast ungdomar i programåtgärder snarare
            än att hjälpa dem till ett arbete. Det tycker jag är en dålig
            politik. Därför är vi nödgade till att och kommer också att ändra.
          </note>
          <note>
            Tack, herr talman, och glad midsommar!
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2006/07:583 om vallöften till långtidsarbetslösa
          </note>
          <note type="speaker">
            Anf. 62 Arbetsmarknadsminister SVEN OTTO LITTORIN (m):
          </note>
          <note>
            Herr talman! Bosse Ringholm har frågat mig vad jag avser att
            vidta för åtgärder mot den dramatiska ökningen av långtidsarbetslösheten
            bland unga.
          </note>
          <note>
            Bosse Ringholm har uppfattningen att antalet långtidsarbetslösa
            ungdomar i Stockholm har ökat och ställer sin fråga mot bakgrund
            av det. Jag delar inte Bosse Ringholms uppfattning. Antalet ungdomar
            i arbetsmarknadspolitiska program har minskat under det senaste
            året. Det är förklaringen till att fler ungdomar nu är registrerade
            som långtidsarbetslösa. Ungdomarna var dock lika fullt arbetslösa
            när de deltog i arbetsmarknadspolitiska program.
          </note>
          <note>
            I maj i år var ca 3 300 personer under 24 år registrerade som
            arbetslösa i Stockholms län, knappt 300 personer deltog i program
            och fick aktivitetsstöd. Jämfört med i maj 2006 har antalet arbetslösa
            under 24 år minskat med 300 personer. Antalet ungdomar i program
            med aktivitetsstöd har minskat med 1 300 personer. Det totala
            antalet arbetslösa ungdomar har alltså minskat, och det är det
            som är det viktiga för den nuvarande regeringen.
          </note>
          <note>
            Den gamla regeringens politik gick ut på att dölja arbetslösheten
            genom att placera människor i arbetsmarknadspolitiska program.
            Det var inte effektivt. Programmen förbättrade inte ungdomarnas
            chanser att få arbete. Det var snarare tvärtom, eftersom programdeltagandet
            ofta ledde till minskat arbetssökande.
          </note>
          <note>
            Jobbgarantin ska ge ungdomar ett omfattande stöd men utan att
            låsa in dem i arbetslöshet och stänga dem ute från arbetsmarknaden.
            Detta uppnås genom att ungdomarna i jobbgarantin i första hand
            får stöd i arbetssökandet. I ett senare skede kan matchningsinsatserna
            kombineras med praktik och utbildning.
          </note>
          <note>
            Jag vill också påminna om att regeringen redan vidtagit flera
            åtgärder för att öka ungdomars förutsättningar för att få arbete.
            Dit hör till exempel nedsättningen av socialavgifterna och möjligheten
            att få nystartsjobb efter sex månader. I kombination med de andra
            insatser som redan gjorts kommer jobbgarantin att öka ungdomars
            förutsättningar för att få arbete. Det bästa sättet att bekämpa
            långtidsarbetslöshet bland ungdomar är enligt min mening att vidta
            åtgärder som ökar ungdomars chanser att få arbete. Det är detta
            regeringen gör.
          </note>
          <note type="speaker">
            Anf. 63 BOSSE RINGHOLM (s):
          </note>
          <note>
            Herr talman! Framför oss här i kammaren står en arbetsmarknadsminister
            som är fullständigt unik. Jag tänker inte på att arbetsmarknadsministern
            är unik med sin så kallade akademiska utbildning, utan arbetsmarknadsministern
            är unik i ett annat avseende.
          </note>
          <note>
            I Sverige i dag råder högkonjunktur på arbetsmarknaden. Vi har
            fått fler jobb än på mycket länge. Man kan tvista om hur stor
            andel den socialdemokratiska politiken har i det och vad den nya
            regeringen eventuellt har åstadkommit.
          </note>
          <note>
            I ett avseende är Sven Otto Littorin fullkomligt unik. Att under
            en brinnande högkonjunktur med denna fantastiska sysselsättningsökning
            kunna fyrdubbla långtidsarbetslösheten bland de unga är en bedrift,
            en prestation.
          </note>
          <note>
            Det är något unikt som ingen annan minister före Sven Otto Littorin
            har åstadkommit som arbetsmarknadsminister. Det kommer att finnas
            kvar längre i historieböckerna än Littorins utbildning. Det kommer
            att finnas kvar som ett ganska tragiskt inslag i svensk arbetsmarknadspolitik.
          </note>
          <note>
            När regeringen kan styra någonting med egen hand och inte skylla
            på konjunkturen, den ekonomiska utvecklingen, Riksbanken eller
            någon annan, när regeringen med egna insatser kan påverka långtidsarbetslösheten,
            lyckas regeringen på kort tid öka långtidsarbetslösheten bland
            unga från ett par tusen till 10 000. Här i Stockholmsregionen
            har den ökat från ett par hundra till 1 000 på några månader.
          </note>
          <note>
            Det är en fantastisk bedrift. Det är en unik arbetsmarknadsminister
            som är så oerhört duktig på det här området. Det borde han få
            ett särskilt erkännande för. Det finns de som säger att MBA betyder
            med begränsat ansvar. Jag tror att arbetsmarknadsministern har
            fullt ansvar i det här fallet. Här finns det ingen som helst kompetenstvist
            om vad som är orsaken till denna fyrdubbling av långtidsarbetslöshet
            bland ungdomar.
          </note>
          <note>
            Sven Otto Littorin tillhör ett parti, Moderata samlingspartiet,
            som styr här i Stockholm och som i valrörelsen hade ett löfte
            till Stockholms ungdomar som säkerligen en och annan lockades
            av. Man sade: Om vi får makten i Stockholm kommer vi inom fem
            dagar att se till att alla arbetslösa ungdomar får jobb eller
            utbildning, i Stockholms stads regi sade man till och med.
          </note>
          <note>
            Nuvarande finansborgarrådet Kristina Axén Olin, som tillhör Moderaternas
            partiledning, stod som garant för att alla ungdomar inom fem dagar
            skulle få jobb eller utbildning om de var arbetslösa. Nu har det
            gått tre kvarts år sedan regeringsskiftet i Stockholm. Vad har
            hänt?
          </note>
          <note>
            Den moderata ledningen i Stockholm, förmodligen med gillande
            av arbetsmarknadsministern, har under den här perioden lyckats
            genomföra en garanti som består av att de ska få en plan för egen
            försörjning. Något jobb eller någon utbildning ska de inte få.
            De ska få en plan för egen försörjning.
          </note>
          <note>
            Tala om att lura ungdomar! Tala om att se till att arbetslösa
            ungdomar knäcks därför att de i en hel valrörelse har lovats jobb
            och utbildning och sedan får en plan för försörjning! Man kan
            lugnt säga att det inte är något seriöst upplägg för en arbetsmarknadspolitik
            som ser ut på det sättet.
          </note>
          <note>
            Sven Otto Littorin sade i ett tidigare replikskifte: Jag ställer
            den retoriska frågan: Vad gjorde Socialdemokraterna under tolv
            år? Sedan svarade Sven Otto Littorin på den retoriska frågan.
            Uppenbarligen ingick i varje fall inte retorik i MBA-utbildningen.
          </note>
          <note>
            Den socialdemokratiska regeringen halverade under tolv år den
            arbetslöshet som den tog över från Sven Otto Littorins tidigare
            partikamrater. Den jobbade bort den enorma budgetkrasch som den
            tidigare moderatledda regeringen hade åstadkommit. Det var resultatet
            av de tolv åren.
          </note>
          <note>
            Littorin är unik i svensk politik som lyckats fyrdubbla långtidsarbetslösheten
            bland ungdomar.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2006/07:587 om EG-rättens stöd till
            fackföreningsrörelsens kamp mot diskriminering av utländsk arbetskraft
          </note>
          <note type="speaker">
            Anf. 64 Arbetsmarknadsminister SVEN OTTO LITTORIN (m):
          </note>
          <note>
            Herr talman! Patrik Björck har mot bakgrund av generaladvokatens
            yttrande i det så kallade Lavalmålet ställt mig tre frågor.
          </note>
          <note>
            Den första frågan är varför jag och regeringen inte uttalat vår
            uppfattning i fråga om Lavalmålet.
          </note>
          <note>
            Låt mig här klargöra att regeringen har uttalat sig i målet.
            Detta har skett dels genom ett skriftligt yttrande vilket utarbetades
            och överlämnades till EG-domstolen av den förra regeringen under
            2006, dels genom att den nya regeringen i januari 2007 genom sitt
            ombud deltog i muntlig förhandling i målet inför EG-domstolen.
            Den svenska regeringens ombud utvecklade då Sveriges talan i linje
            med den tidigare överlämnade skrivelsen. Regeringen har alltså
            tydligt uttalat sin uppfattning i målet och i frågorna som är
            aktuella i målet.
          </note>
          <note>
            Den andra frågan är vad min uppfattning är rörande den borgerliga
            splittring Björck tycker sig se i frågan och om jag avser att
            göra något med anledning av denna, enligt honom, föreliggande
            splittring.
          </note>
          <note>
            Jag har vid det här laget i denna kammare fler gånger än jag
            kan hålla räkningen på uttalat att regeringen avser att bevara
            den svenska arbetsmarknadsmodellen. Jag upprepar det nu igen.
            Regeringen tycker att den svenska arbetsmarknadsmodellen har tjänat
            Sverige väl, och vi är beredda att försvara den. Regeringens agerande
            och yttrande i målet Laval är ett mycket tydligt exempel på detta.
            Det finns i regeringen ingen splittring i den frågan.
          </note>
          <note>
            Den tredje frågan rör vad jag anser om generaladvokatens yttrande
            och vilka åtgärder jag avser att vidta med anledning av det.
          </note>
          <note>
            Jag och regeringen har valt att inte kommentera generaladvokatens
            yttrande i sak eller vidta några åtgärder med anledning av det.
            Detta av det enkla skälet att yttrandet inte är något bindande
            avgörande utan endast ett förslag till hur domstolen ska döma.
          </note>
          <note>
            Regeringen har lagt fram sitt yttrande för EG-domstolen. Vår
            uppfattning och våra argument är alltså väl kända. Nu återstår
            därför endast att avvakta domstolens slutliga dom i målet. Det
            är på grundval av detta slutliga och juridiskt bindande avgörande
            och inget annat som vi sedan kommer att avgöra om några åtgärder
            behöver vidtas.
          </note>
          <note type="speaker">
            Anf. 65 PATRIK BJÖRCK (s):
          </note>
          <note>
            Herr talman! Tack för svaret, ministern! Jag vill dock att ministern
            förtydligar sig lite.
          </note>
          <note>
            Min fråga gällde varför arbetsmarknadsministern inte har yttrat
            sig om generaladvokatens yttrande och inte i målet i största allmänhet.
          </note>
          <note>
            Jag vill också ha ett förtydligande av svaret när det gäller
            den splittrade regeringen. Stöder verkligen Carl Bildt och Maud
            Olofsson kampen för rättvisa när det gäller fackföreningarna?
          </note>
          <note>
            Hur ser den borgerliga riksdagsgruppen, alltså regeringsunderlaget,
            på frågan? Det finns många ledamöter som aldrig försitter en chans
            att ifrågasätta facket och den svenska modellens existens. Stöder
            de också fackets kamp för rättvisa?
          </note>
          <note>
            Sist men inte minst undrar jag vad arbetsmarknadsministern tycker
            om yttrandet. Vi kan diskutera domen när den kommer så småningom,
            men nu har vi ett yttrande att diskutera. Stöder arbetsmarknadsministern
            fackets kamp mot diskriminering av utländsk arbetskraft?
          </note>
          <note>
            Det är nämligen det som det så kallade Vaxholmsmålet handlar
            om. Det handlar om diskriminering och utländsk arbetskraft. Kampen
            i Vaxholm handlade om fackets kamp för allas lika värde. Konflikten
            har blivit en vattendelare i svensk politik. Högervänster-skalan
            har blivit tydlig. Det finns många som vill försvaga arbetstagarnas
            ställning på arbetsmarknaden. Billig utländsk arbetskraft är någon
            sorts överklassens våta dröm.
          </note>
          <note>
            För svensk arbetarrörelse är däremot Vaxholms- eller Lavalmålet
            en fråga om rättvisa. Vi vill inte att arbetare ska ställas mot
            varandra och konkurrera med låga löner och dålig arbetsmiljö.
            Rättvisa innebär för oss att man ska ha lika lön för lika arbete
            oavsett om man kommer från Riga eller Rågsved.
          </note>
          <note>
            Tyvärr är inte det som hände i Vaxholm någon engångsföreteelse
            utan något som har blivit allt vanligare i Sverige. Det finns
            många andra orter man skulle kunna föra till Vaxholmsfallet Luleå,
            till exempel. Sommaren 2003 dödades en slovakisk ugnsmurare när
            han föll ned i en koksugn. SSAB, där arbetet utfördes, fick mycket
            kritik för arbetsmiljön. De slovakiska arbetarna levde under slavkontrakt
            när de arbetade i Luleå. Men den svenska fackföreningsrörelsen
            stod på de slovakiska arbetarnas sida. Efter det att Byggnads
            och Metall hotat med blockad pressades de slovakiska underleverantörerna
            att betala ut avtalsenliga löner till arbetarna, och pengarna
            gick in på arbetarnas konton som bevis på att detta fungerade.
          </note>
          <note>
            I Örebro tog två lettiska byggnadsarbetare, Gintz Kaplers och
            Oskars Matiss, kontakt med Byggnads. De ville ha hjälp med diskussioner
            om lön och skatteavdrag med sina arbetsgivare. Gintz Kaplers var
            lovad en timlön på 80 kronor, och företaget skulle ansvara för
            att betala in skatterna. I själva verket fick han bara 60 kronor
            och fick betala in sina skatter själv. När han klagade blev han
            sparkad från sitt jobb och utslängd från sin lägenhet.
          </note>
          <note>
            Letterna fick då hjälp av Byggnads lokalavdelning, och Gintz
            Kaplers berättar själv så här om sin situation: Jag stod bokstavligen
            ute på gatan utan jobb och hade ingenstans att bo. Men jag fick
            hjälp av Byggnads att hitta ett nytt jobb på ett nytt företag
            med kollektivavtal, och en ny bostad. Nu har min familj kommit
            hit och min son har börjat på dagis. Jag trivs och tänker stanna.
          </note>
          <note>
            I Lysekil ytterligare ett namn på kartan jobbade 200 thailändska
            byggnadsarbetare. Det fanns ett avtal med Byggnads, men det följdes
            inte. De thailändska arbetarna hade fått ut lägre löner än vad
            företaget hade kommit överens med Byggnads om. Ombudsmannen vid
            Byggnads håller ett stormöte. De thailändska arbetarna förklarar
            att de känner sig lurade av företaget. Byggnads går in och förhandlar
            och hjälper de thailändska arbetarna. Förhandlingarna slutar så
            småningom med att Preemraff går in och stöttar upp det hela och
            ser att det fungerar så att de får ut sina löner. Lönerna sätts
            in på ett konto i Föreningssparbanken varifrån de anställda kan
            ta ut en bankcheck på beloppet eller skicka pengarna till ett
            konto i Thailand.
          </note>
          <note>
            Det finns många exempel på hur fackföreningsrörelsen arbetar
            för att tillvarata människors och arbetares intressen, oavsett
            från vilka länder de kommer, med insikten om allas lika värde.
          </note>
          <note>
            Byggnads säger: Vi tolererar inga trakasserier mot människor
            vare sig i Sverige eller utomlands. Vad säger arbetsmarknadsministern?
          </note>
          <note type="speaker">
            Anf. 66 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag håller med Patrik Björck. Svenska kollektivavtal
            ska gälla i Sverige. Det är min grunduppfattning, och det är hela
            regeringens uppfattning. Som Patrik Björck vet fattar regeringen
            sina beslut kollektivt, och som jag säger i interpellationssvaret
            finns det ingen splittring i regeringen i den här frågan.
          </note>
          <note>
            Jag är glad över yttrandet eftersom det stöder den linje som
            vi aktivt har intagit. Jag är glad över att det är så eftersom
            jag naturligtvis vill att Sverige vinner målet när domen så småningom
            kommer. Det var också därför jag uppdrog åt vårt ombud att delta
            och försvara vår linje i den muntliga förhandlingen i januari
            2007. Här råder det nog ingen större skillnad mellan Patrik Björck
            och mig.
          </note>
          <note type="speaker">
            Anf. 67 PATRIK BJÖRCK (s):
          </note>
          <note>
            Herr talman! Tack för det! Men det gör mig lite orolig när jag
            nyligen kunde läsa en debattartikel från en moderat partikamrat
            till arbetsmarknadsministern i Dagens Industrin. Hon beskriver
            svensk fackföreningsrörelse som organisationer som genomsyras
            av skattefiffel, maktmissbruk och politisk korruption. Det är
            alltså regeringsunderlaget som har den synen på fackföreningsrörelsen
            våren 2007.
          </note>
          <note>
            Annika Qarlsson som är Centerpartiets gruppledare i riksdagen
            och kamrat till mig i arbetsmarknadsutskottet säger i Ekot den
            23 maj: Centerpartiet beklagar att generaladvokaterna ger de svenska
            fackföreningarna rätt.
          </note>
          <note>
            Detta är också den aktuella ståndpunkten från framträdande representanter
            för dem som står bakom regeringen, som sitter i arbetsmarknadsutskottet
            och som är en del av regeringsunderlaget.
          </note>
          <note>
            Låt mig gå lite tillbaka i tiden. Man ska i och för sig vara
            generös i debatter också, och jag är glad över att arbetsmarknadsministern
            är glad över yttrandet. Det tror jag är positivt. Det var ju det
            min fråga gällde, så på den punkten har jag kommit fram. Det känns
            skönt, för jag är själv glad över yttrandet.
          </note>
          <note>
            Jag är också glad över att arbetsmarknadsministern vill att Byggnads
            i slutändan vinner målet så att de kan fortsätta sin kamp mot
            diskriminering av utländska arbetare. Vi delar den uppfattningen,
            och det tycker jag känns väldigt skönt.
          </note>
          <note>
            Men jag funderar lite över vad som hände när Vaxholmskonflikten
            startade och stack upp. Då fick man inte riktigt de signalerna
            från den moderata partiledningen. Fredrik Reinfeldt som då inte
            var statsminister men partiledare yttrade om Vaxholmskonflikten:
            Byggnads agerande är en skamfläck.
          </note>
          <note>
            Det säger han när konflikten pågår och när Byggnads går ut i
            kamp för att upprätthålla borthållandet av diskriminering av utländska
            arbetskraft. Jag drog ett antal exempel på hur det kan gå om inte
            facket ligger i framkant och håller i kampen. Jag visade hur det
            kan gå med arbetsmiljön, när arbetare dör och inte får ut sina
            löner och så vidare. Det är det som är alternativet till att vi
            har en aktiv facklig kamp.
          </note>
          <note>
            För bara några år sedan, när det här uppstod, sade alltså Fredrik
            Reinfeldt att Byggnads agerande är en skamfläck. Han sade också,
            vilket är ganska talande, att bristen på konkurrens har givit
            ett för högt löneläge. Jag säger det återigen: Det fanns en tanke
            med att vilja ha in en illojal konkurrens på arbetsmarknaden,
            det vill säga att pressa ned svenska arbetares löner. Detta säger
            alltså Fredrik Reinfeldt vintern 2004/05.
          </note>
          <note>
            Det är lite intressant att Reinfeldt inte är ensam i debatten.
            Det finns en annan moderat toppfigur som sedermera blev arbetsmarknadsminister
            som också är ute och yttrar sig om att Byggnads är en skamfläck.
            Det är någon sorts masters voice från Vaxholmskonflikten.
          </note>
          <note>
            I vilket fall som helst finns det en oro för hur tankarna går.
            Det finns en stark kraft från högersidan när man driver den typ
            av kampanjer mot fackföreningsrörelsen som jag har gett exempel
            på här. Det skapar en stor osäkerhet om regeringens framtida agerande.
            Bortsett från att jag trivs med tydliga ideologiska konflikter
            det gör det lättare både för mig och för väljarna, som vi har
            sagt förut är det inte bra för landet att ha en osäkerhet om vad
            regeringen verkligen vill.
          </note>
          <note type="speaker">
            Anf. 68 Arbetsmarknadsminister SVEN OTTO LITTORIN (m):
          </note>
          <note>
            Herr talman! Den osäkerheten behöver inte Patrik Björck oroa
            sig för. Som jag sade i mitt svar står regeringen helt enig bakom
            den linje som vi har drivit i EG-domstolen, och vi kommer att
            fortsätta med det.
          </note>
          <note>
            Samtidigt är det alltid bra med fri debatt. Folk får väl tycka
            lite vad de vill, och så får man ta debatten. Jag anför varje
            gång jag får den här typen av debatt: Sluta nu! Vi får ändå se
            på vad den svenska modellen har lett oss till. Den har lett oss
            till ett läge där vi förra året förlorade ungefär 2 000 arbetsdagar
            på svensk arbetsmarknad av flera 100 miljoner arbetade dagar.
            Det slöts 3 906 avtal på lokal nivå. Det var konflikt i 18 av
            dem. Det är inte ens en halv procent. Vi har 435 fall per år i
            Arbetsdomstolen jag tror att det var så förra året. Det ska man
            jämföra med ett läge som i Storbritannien, där över 100 000 ärenden
            togs upp i motsvarande arbetstribunaler. Då kan inte jag säga
            att det här är problemet på svensk arbetsmarknad. Det är precis
            tvärtom, det här är det minsta problemet vi har. Det stora problemet
            handlar om den diskussion som vi har haft tidigare här i dag.
          </note>
          <note>
            När man ser ett antal byggjobbare och deras fackföreningsföreträdare
            stå och skrika Go home! Go home! till de lettiska byggarbetarna
            tycker jag att det är en skamfläck. Det är fortfarande en skamfläck,
            och det var en skamfläck också då. Både Byggettan och Hans Tilly
            har ju bett om ursäkt för detta agerande, och det tycker jag ska
            lända dem till heder.
          </note>
          <note>
            Låt mig gå tillbaka till grundfrågan. Vi står helt eniga, och
            vi står bakom den linje vi driver, nämligen att svenska kollektivavtal
            ska gälla i Sverige.
          </note>
          <note type="speaker">
            Anf. 69 PATRIK BJÖRCK (s):
          </note>
          <note>
            Herr talman! Den svenska modellen är en succé, säger arbetsmarknadsministern,
            och det är ju kul att höra. När det gäller skamfläcksdiskussionen
            vill jag säga att det inte bara var en speciell händelse som moderata
            företrädare var kritiska till, utan det var själva det faktum
            att Byggnads hade rätt att ta till den här konflikten som man
            ifrågasatte. Det är viktigt att komma ihåg. Jag hörde inte någon
            som pratade om skamfläck när en slovakisk byggnadsarbetare slog
            ihjäl sig efter långa arbetspass i en orimlig arbetsmiljö och
            med slavkontrakt. Jag hörde inte dåvarande partisekreteraren i
            Moderaterna prata om skamfläck då. Här måste man fundera lite
            över vem det är som borde be om ursäkt.
          </note>
          <note>
            Det är skönt att höra att regeringen står bakom den svenska modellen
            och att den har varit en sådan succé. Det är bra att veta att
            när man pratar för den svenska regeringen är det den här ståndpunkten
            man står bakom. Man stöder den svenska fackföreningsrörelsens
            kamp mot diskriminering av utländsk arbetskraft. Kan jag känna
            mig trygg att Carl Bildt i fortsättningen kommer att stå bakom
            Byggnads när de slåss för arbetares rättigheter? Kan jag känna
            mig trygg att Maud Olofsson står bakom de här tankegångarna?
          </note>
          <note>
            Vi får bara hoppas att arbetsmarknadsministern har det inflytandet
            i regeringen. Nu kan arbetsmarknadsministern kanske inte ha något
            inflytande på den centerpartiska riksdagsgruppen, men jag misstänker
            att ni har någon sorts gemensamma träffar i den borgerliga gruppen,
            och det vore bra om man kunde få en samstämmighet här.
          </note>
          <note>
            Jag håller inte med om att det här med skamfläcken skulle ha
            med en enskild incident i samband med den här blockaden att göra.
            Det var inte så det var. De exempel som jag räknade upp visar
            tydligt att man står bakom utländska arbetare i Sverige i sitt
            agerande.
          </note>
          <note type="speaker">
            Anf. 70 Arbetsmarknadsminister SVEN OTTO LITTORIN (m):
          </note>
          <note>
            Herr talman! Skamfläcksdiskussionen var uppe just efter detta
            Go home! Go home! som var enormt uppmärksammat. Det visades på
            tv gång efter annan. Jag tycker fortfarande att det var en skamfläck.
            Jag tycker inte att det var rätt. Jag tycker dessutom att det
            var anstötligt att man gjorde på det sättet och att man inte agerade
            snabbt för att ta bort det eller be om ursäkt, vilket man så småningom
            gjorde.
          </note>
          <note>
            Jag har också försvarat aktionerna när det gäller salladsbaren
            i Göteborg. Ibland måste man försvara en princip även när omständigheterna
            runt omkring principen kan vara lite besvärliga. Det gäller för
            mig, Patrik Björck och andra som delar den här grunduppfattningen
            att kunna skilja på de grundläggande principerna och att även
            kunna föra en fri diskussion om omständigheterna runt de grundläggande
            principerna. Där tror jag inte att vi skiljer oss så hemskt mycket
            åt.
          </note>
          <note>
            I grunden, om jag går tillbaka till Patrik Björcks interpellation,
            är vi överens om att svenska kollektivavtal ska gälla i Sverige.
            Jag tycker, precis som vi sade i vårt yttrande till EG-domstolen,
            att man också ska ha möjligheter att vidta stridsåtgärder för
            att hävda att så ska vara fallet.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2006/07:590 om försämrat arbetsmiljöarbete
          </note>
          <note type="speaker">
            Anf. 71 Arbetsmarknadsminister SVEN OTTO LITTORIN (m):
          </note>
          <note>
            Herr talman! Peter Hultqvist har frågat mig vilka åtgärder jag
            avser att vidta för att de till Arbetsmiljöverket minskade anslagen
            inte ska leda till ett försämrat arbetsmiljöarbete i vårt land.
          </note>
          <note>
            Jag har svarat på liknande frågor vid ett flertal interpellationsdebatter.
            Liksom tidigare vill jag framhålla att regeringen anser att arbetsmiljöområdet
            är mycket viktigt och att frågorna har nära beröring med regeringens
            övergripande prioritering att bryta utanförskapet.
          </note>
          <note>
            Svaret på frågan är att det på arbetsmiljöområdet pågår en översyn
            av politiken. En avsikt är att det även i arbetsmiljöpolitiken
            bör finnas en koppling till frågorna om utanförskap och målsättningen
            att fler människor ska komma i arbete.
          </note>
          <note>
            Som jag sagt tidigare så förutsätter jag att Arbetsmiljöverket
            kommer att bedriva en effektiv och målinriktad tillsynsverksamhet
            inom ramen för de resurser man tilldelas. De besparingar som görs
            på Arbetsmiljöverket görs stegvis och kommer att följas av regeringen.
          </note>
          <note>
            Även andra insatser och verktyg måste uppmärksammas än enbart
            anslagen till myndigheterna. Som exempel kan man nämna systemet
            med regionala skyddsombud som endast förekommer undantagsvis i
            andra länder.
          </note>
          <note type="speaker">
            Anf. 72 PETER HULTQVIST (s):
          </note>
          <note>
            Herr talman! Jag besökte för en tid sedan Arbetsmiljöverkets
            kontor i Falun och diskuterade grundligt de här frågorna med personalen
            där. När jag läser svaret från Sven Otto Littorin frågar jag mig:
            På vilket sätt värnar man med det minskade anslaget till Arbetsmiljöverket
            arbetsmiljön? På vilket sätt leder det minskade anslaget till
            Arbetsmiljöverket till ett minskat utanförskap?
          </note>
          <note>
            I budgetpropositionen för hösten 2006 minskar Arbetsmiljöverkets
            anslag med 157,2 miljoner kronor. Nu planerar man att minska personalen
            från 763 ½ årsarbetare till 540 årsarbetare. Kommer det här att
            leda till en bättre arbetsmiljöinspektion i Sverige? Kommer det
            att leda till ett fortsatt och utvecklat förebyggande arbetsmiljöarbete
            på arbetsplatserna? Svaret på den frågan är självklart nej.
          </note>
          <note>
            Nu tittar man på de här frågorna inom Arbetsmiljöverket, och
            då ser man att ungefär 70 procent av nedskärningarna måste ske
            i den direkta inspektionsverksamheten. Det här kommer att få starka
            effekter på Arbetsmiljöverkets regionala verksamhet.
          </note>
          <note>
            Några konkreta resultat blir: Inspektionsverksamheten kommer
            att minska med ungefär 20 procent. Det förebyggande arbetet kommer
            att dras ned rejält. Det kommer att bli svårare att upprätthålla
            konkurrensneutralitet i insatserna eftersom breda tillsyner inom
            olika branscher kommer att minska. Handläggningstiderna kommer
            att öka. Regelutvecklingen och stödet till den regionala tillsynen
            kommer att minska. Verkets möjlighet att delta i europeiskt standardiseringsarbete
            minskar i omfattning. Man kommer att få svårare att bedriva en
            så kallad marknadskontroll i nivå med vad man förväntar sig från
            EU-kommissionen.
          </note>
          <note>
            Det här är allvarliga saker. Det är ingenting som går spårlöst
            förbi. Det är definitivt ingenting som påverkar något utanförskap
            i någon positiv mening.
          </note>
          <note>
            Jag tycker att svaret som jag har fått är väldigt allmänt hållet.
            Det ger väldigt lite vägledning. Sedan förs det in en passus i
            svaret som jag tycker är väldigt märklig och som gör mig lite
            fundersam: Även andra insatser och verktyg måste uppmärksammas
            än enbart anslagen till myndigheterna. Som exempel kan man nämna
            systemet med regionala skyddsombud som endast förekommer undantagsvis
            i andra länder.
          </note>
          <note>
            Detta är någonting som inte har med Arbetsmiljöverkets inspektionsverksamhet
            eller myndighetsutövning att göra. Det här är en verksamhet som
            regleras mellan arbetsmarknadens parter. Staten bidrar visserligen
            med 110 miljoner kronor, men det hela bygger på avtalsreglering.
            Varför för man in det här i diskussionen? Planerar man att göra
            någonting när det gäller de regionala skyddsombuden? Ska den verksamheten
            i någon mening regleras? Eller vad menar ministern? Staten förfogar
            över Arbetsmiljöverket som ett verktyg för bättre arbetsmiljö.
            Ni förfogar inte över de regionala skyddsombuden.
          </note>
          <note>
            Kontentan av alltihop är en sänkt ambition på detta viktiga område.
            Kopplar man sedan detta till nedläggningen av Arbetsmiljöinstitutet
            tycker jag att regeringen på bred front angriper arbetsmiljöarbetet
            i vårt land på ett mycket negativt sätt. Och jag frågar mig varför.
            Här kanske ministern skulle kunna ge ett konkret svar och inte
            bara allmänna formuleringar som döljer nedskärningarna och de
            faktiska försämringarna.
          </note>
          <note type="speaker">
            Anf. 73 SYLVIA LINDGREN (s):
          </note>
          <note>
            Herr talman! Jag hade först inte tänkt att delta i den här debatten,
            men jag erinrade mig den debatt som Sven Otto Littorin och jag
            hade den 5 juni. På de frågor som jag hade om arbetsmiljöarbetet
            då svarade Sven Otto Littorin mycket kort att frågan bereds i
            Regeringskansliet, och vi avser att återkomma senare.
          </note>
          <note>
            Därmed ströks den debatten, och jag blev väldigt uppbragt av
            sättet man hanterade det på, för man ville också göra gällande
            att det var exakt samma frågor som man hade fått tidigare. När
            jag tittar på frågeställningarna ser jag att det är skillnader
            mellan dem.
          </note>
          <note>
            Arbetsmiljöarbetet är stort, brett och omfattar flera olika områden.
            Därför finns det all anledning att även i dag försöka diskutera
            dessa frågor som är så viktiga. Även om de bereds i Regeringskansliet
            och man vill titta på hur det ska gå till i framtiden måste man
            väl ändå ha någon uppfattning om hur saker och ting utvecklas
            och hur det ser ut!
          </note>
          <note>
            Ministern tror väl ändå inte på fullaste allvar att stora nedskärningar
            på Arbetsmiljöverket inte drabbar verksamheten? Verksamheten består
            ju av flera olika delar, till exempel arbetssjukdomar kontra arbetsskador.
            Hur ser strategin ut här? Det är väl bra om man försöker komma
            åt arbetsolyckstillfällena, men vi vet att arbetssjukdomarna ökar.
            Det är hela tiden en föränderlig värld eftersom arbetsplatserna
            ser så olika ut.
          </note>
          <note>
            Hur påverkar stressfaktorer och allt fler deltidsanställningar
            arbetsmiljön för den enskilde? Vad har man för inflytande på jobbet,
            och vad får det för effekter att bara bli inkallad när jobb behövs,
            stressen är som störst och arbetsgivarna behöver arbetskraften?
            Det är då man tar in personalen, och då ska de jobba som sjutton.
          </note>
          <note>
            När det gäller detta är forskningen och utvecklingen oerhört
            viktig, och hur vi slår ut folk på arbetsmarknaden är en viktig
            del.
          </note>
          <note>
            Sven Otto Littorin talar ofta om utanförskap och säger att det
            ska genomsyra allting. Det får vi också ofta höra i svaren. Men
            kopplingen mellan utanförskap, arbetsmiljö och arbetssjukdomar
            är väl också väldigt viktig!
          </note>
          <note>
            Man säger att det är samma nivåer som i slutet av 90-talet när
            det gäller arbetsmiljösatsningar och att det då väl inte kan vara
            så farligt att man nu drar ned. Men händer det inte väldigt mycket
            inom dessa områden? Får vi inte fler verksamma ute på arbetsgolvet
            också? Det är ju bra! Hur kan man då dra in resurserna?
          </note>
          <note>
            Varför lägger man ned världens ledande institut inom forskning
            om arbetslivet utan någon som helst beredning? Det har vi inte
            fått svar på.
          </note>
          <note>
            När det gäller de regionala skyddsombuden likaså, som berördes
            här tidigare, är mycket avhängigt av kollektivavtal och dylikt.
            Vi kan gå in och diskutera dem ytterligare, men skyddsombuden,
            huvudskyddsombuden och de regionala skyddsombuden behöver mer
            verktyg. De behöver inte avsaknaden av desamma!
          </note>
          <note>
            Det är de här frågorna, Sven Otto Littorin, som vi så gärna vill
            diskutera!
          </note>
          <note type="speaker">
            Anf. 74 Arbetsmarknadsminister SVEN OTTO LITTORIN (m):
          </note>
          <note>
            Herr talman! Sylvia Lindgren ställer frågan om det inte finns
            någon koppling. Jo, det är precis just det som det gör! Vi lär
            förlora 2 procent av bnp per år när det gäller arbetsmiljörelaterade
            frågeställningar. Det är just därför som jag i inte exakt samma
            men liknande interpellationsdebatter den 15 maj, den 29 maj och
            den 5 juni har svarat på ungefär samma sätt, nämligen att EU antog
            en ny arbetsmiljöstrategi i våras.
          </note>
          <note>
            Jag har nu tagit initiativet till att utarbeta en ny tankeram
            för arbetsmiljöfrågorna baserad inte bara på den europeiska strategin
            utan även på de nya erfarenheter som finns av vad det kostar att
            ha en dålig arbetsmiljö. Detta gör jag eftersom jag gärna vill
            koppla arbetsmiljöfrågorna och inte bara ha dem som egen liten
            ö till de stora frågorna om utanförskap och vad det betyder att
            ha en dålig arbetsmiljö. Man ska alltså inte ta miste på ambitionsnivån,
            det vill jag gärna understryka.
          </note>
          <note>
            Vi kommer att ha och det är ny information ett seminarium med
            parterna och relevanta forskare och myndigheter den 22 augusti
            i syfte att diskutera framför allt med parterna hur man ser på
            den här typen av frågor. Det handlar om vilka saker man vill ha
            belyst lite bättre och på vilka sätt man kan arbeta. Vi kallar
            det tankeram, och i min värld är det ett första steg till en nationell
            strategi i arbetsmiljöfrågorna.
          </note>
          <note>
            Det är alltså inget fel på ambitionsnivån. Vi har inlett ett
            arbete, och vi kommer att belysa och ha möjlighet att diskutera
            det mer i detalj när vi har kommit något lite längre. Jag vill
            bara understryka att diskussionen finns där och framför allt kommer
            att finnas där.
          </note>
          <note>
            Det är inget fel på ambitionsnivån i mitt tycke, utan tvärtom
            har vi just inlett ett arbete för att få den diskussion som Sylvia
            Lindgren och Peter Hultqvist efterlyser.
          </note>
          <note type="speaker">
            Anf. 75 PETER HULTQVIST (s):
          </note>
          <note>
            Herr talman! Jag måste tyvärr säga att jag blir mycket förvånad
            över arbetsmarknadsministern. Du säger ju ingenting! Det är så
            tunt och innehållslöst, och det ger nästan ingenting i själva
            debatten.
          </note>
          <note>
            Jag tycker inte att du pratar om kärnfrågorna om hur vi får arbetsmiljöarbetet
            att vara effektivt, hur det ska ge resultat och hur det ska kunna
            vara förebyggande. Det finns inget i nedskärningarna som ni har
            föreslagit som gör att frågan om utanförskapet hanteras på något
            positivt sätt.
          </note>
          <note>
            Det du säger är bara ord, undanflykter och dimridåer för att
            dölja det faktum att detta är rejäla nedskärningar. Det är en
            nivåsänkning av arbetsmiljöarbetet i vårt land. Så är det!
          </note>
          <note>
            Danmark är ett land där arbetsmiljöarbetet utvecklas. Det satsas
            mer pengar än i Sverige. Jämfört med Danmark kommer Sverige att
            ha hälften så många inspektörer per 10 000 anställda när nedskärningarna
            är klara. Sverige kommer då inte upp till den nivå som ILO har
            rekommenderat på en inspektör per 10 000 anställda. Vi kommer
            att ligga efter både Finland, Norge och Danmark.
          </note>
          <note>
            Självklart är detta nedrustning, minskad ambition och tillbakagång!
            Får man en anslagsnedskärning med så stora belopp som detta är
            frågan om kommer verket när de börjar planera att se att när detta
            slår fullt ut 2009 har vi sänkt ambitionsnivån rejält och skurit
            ned på personalen rejält, och då kan de inte leva upp till de
            mest basic kontrollfunktionerna.
          </note>
          <note>
            Den planerade neddragningen ser ut så här i de olika distrikten:
            I Falun försvinner 8 årsarbetare, i Göteborg 21, i Härnösand 7
            ½, i Linköping 12, i Luleå 9, i Malmö 11 ½, i Stockholm 21,5,
            i Umeå 10, i Växjö 16 och i Örebro 9.
          </note>
          <note>
            Detta är alltså en neddragning av verksamheten med 22 procent.
            Det sker i en tid när ett framåtsyftande arbetsmiljöarbete ingår
            i ett framtidsinriktat tänkande. Det är ju så man resonerar i
            näringslivet. Att mer och mer koncentrera Arbetsmiljöverkets insatser
            på akut utryckning, kontroll och uppföljning är en tillbakagång
            i tiden.
          </note>
          <note>
            Det som behövs är en satsning på förebyggande arbete. Det har
            man börjat bygga upp inom Arbetsmiljöverket, och det skulle vara
            mer framåtsyftande om man hade sett till att kunna fortsätta detta
            i dialog med företagen, öka kunnandet om arbetsmiljöfrågorna och
            kunna uppträda offensivt som myndighet. Det är den typen av arbete
            som nu spolieras på grund av att det ekonomiska utrymmet inte
            kommer att finnas.
          </note>
          <note>
            Det blir alltså en tillbakagång i tiden, med mer av ett gammalt
            och ålderdomligt sätt att jobba, mer av ett traditionellt myndighetssätt
            att jobba och mindre av förebyggande arbete.
          </note>
          <note>
            Tittar man på antalet årsarbetskrafter inom Arbetsmiljöverket
            sedan 90-talets början kan man se att den lägsta siffran är 680.
            Den kommer att ha pressats ned till 540 när detta är klart 2009.
          </note>
          <note>
            Försök inte inbilla mig eller någon annan att det som händer
            är offensivt och att detta påverkar någon sorts utanförskap på
            ett positivt sätt! Detta är i praktiken nedrustning av arbetsmiljöverksamhet,
            och i kombination med nedläggningen av Arbetsmiljöinstitutet är
            detta mycket allvarligt.
          </note>
          <note type="speaker">
            Anf. 76 SYLVIA LINDGREN (s):
          </note>
          <note>
            Herr talman! Om Sven Otto Littorin tycker att han får många frågor
            kring detta beror det på att arbetsmiljö och arbetsmarknadsfrågor
            ligger oss socialdemokrater oerhört varmt om hjärtat. Det är en
            kamp vi har fört länge. Räkna med att vi reser ragg när vi känner
            att det tas steg tillbaka!
          </note>
          <note>
            Enligt EU-kommissionen behövs insatser både på europeisk och
            på nationell nivå. Den nya strategin syftar till att få ned arbetsplatsolyckorna
            med 25 procent till 2012, och om man välvilligt försöker analysera
            de debatter som arbetsmarknadsministern haft den senaste tiden
            på arbetsmiljöområdet visar det sig att Sven Otto Littorin håller
            sin envisa linje och talar om utanförskapet. Men när det gäller
            EU:s europeiska strategi hänvisas nu också till att regeringen
            håller på med den nationella handlingsplanen.
          </note>
          <note>
            Jag tycker att den nya arbetsmiljöstrategin i många delar är
            en besvikelse. Den tar egentligen bara upp två frågor: dels direkta
            arbetsskador alltså olyckor och inte arbetssjukdomar dels förenklingar
            av regelverket. Däremot talas det inte särskilt mycket om vikten
            av partssamarbete. På det hela taget innebär den nya strategin
            att kommissionen flyttar tillbaka positionerna och drar ned på
            ambitionerna.
          </note>
          <note>
            Det är så vi känner att vindarna blåser även här, och det är
            därför vi måste vända den vinden så att vi får resurser, åtgärder
            och en vilja att ta till vara arbetsmiljöarbetet. Det är oerhört
            viktigt, inte minst för att vi vill ha nya företag. Vi vill ha
            företag som växer. Vi vill se till att man har möjlighet att jobba
            heltid. Vi måste se till att inflytandet på arbetsmarknaden också
            innebär insatser på arbetsmiljöområdet.
          </note>
          <note type="speaker">
            Anf. 77 Arbetsmarknadsminister SVEN OTTO LITTORIN (m):
          </note>
          <note>
            Herr talman! Just det. Jag har inte sagt att vi ska kopiera EU:s
            arbetsmiljöstrategi, men nu finns den där. Den är ny. Låt oss
            ta den som en av utgångspunkterna och låt oss bygga vidare på
            den erfarenhet vi har från Sverige och hur vi har jobbat på olika
            vis.
          </note>
          <note>
            Men låt oss också som Peter Hultqvist så välvilligt plockade
            upp titta på Danmark. Jag var där med Kenth Pettersson på hans
            sista utrikesresa den 23 maj. Det var ett väldigt intressant besök
            och gav många nya idéer och tankar som jag gärna vill föda in
            i det utvecklingsarbete vi håller på med och också in i debatten.
          </note>
          <note>
            Jag kan bara upprepa det jag har sagt vid de åtminstone tre tidigare
            interpellationsdebatter där vi har diskuterat den här frågan:
            Jag välkomnar både Peter Hultqvist och Sylvia Lindgren in i denna
            debatt som vi säkerligen kommer att driva med stort intresse och
            med stora ambitioner i höst!
          </note>
          <note type="speaker">
            Anf. 78 PETER HULTQVIST (s):
          </note>
          <note>
            Herr talman! Jag tycker att det var bra att Sven Otto Littorin
            noterade besöket i Danmark. Jag kände till att det hade ägt rum.
          </note>
          <note>
            Danmark är faktiskt ett land som satsar lite hårdare på det här
            området. Som jag redovisade i mitt förra inlägg kommer de att
            ha rejält många fler inspektörer på arbetsmiljöområdet än vad
            Sverige har när nedskärningen är klar.
          </note>
          <note>
            Jag tycker därför att man skulle kunna använda Danmark som ett
            exempel på att det faktiskt går att gå en annan väg. Att man gör
            denna stora nedskärning förvånar mig. Det skapar en oerhört negativ
            stämning i hela verket. Nedskärningen slår mot arbetsmiljöarbetet
            och gör att idéverksamheten låser sig.
          </note>
          <note>
            För mig skulle ett naturligt nästa steg vara att sätta in stöten
            på det förebyggande arbetet. Kontrollfunktionen och myndighetsutövningen
            måste få ökad tid till det förebyggande arbetet för att få en
            positiv dialog med företagen innan arbetsmiljöproblemen har uppstått
            och innan man står där som en negativ myndighetsperson. Detta
            är modernt och framtidsinriktat, men det kräver naturligtvis ekonomiska
            resurser.
          </note>
          <note>
            När arbetsmarknadsministern på ett vällovligt sätt pratar i allmänna
            ordalag om framtidsplaner och strategier som inte blir särskilt
            konkreta börjar han definitivt i fel ände. Vi får en dramatisk,
            stor nedskärning som gör att hela systemet går i lås. På det viset
            skapas en oerhört svår situation för det utvecklingsarbete som
            det talas om.
          </note>
          <note>
            De regionala skyddsombuden har egentligen inte i det här sammanhanget
            att göra. Regeringen kontrollerar Arbetsmiljöverket, och det är
            där man nu borde ta ut steglängden och gå på offensiven. I praktiken
            går man i stället baklänges in i framtiden.
          </note>
          <note type="speaker">
            Anf. 79 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag är inte nöjd så länge en enda person skadas,
            mår dåligt, blir sjuk eller dör på jobbet. Det måste vara den
            enda rimliga utgångspunkten.
          </note>
          <note>
            Därför gäller det att hitta rätt sätt att angripa problemet och
            försöka lösa det. Jag måste erkänna att jag blev rätt imponerad
            av det danska arbetet, och det fanns många intressanta saker att
            ta till sig av det.
          </note>
          <note>
            Det är just därför jag helst inte vill hålla en stor, ideologisk
            stridslinje runt arbetsmiljöfrågorna. De är för viktiga för det.
            I stället skulle jag vilja att vi börjar med en ordentlig diskussion
            tillsammans med parterna och ställer frågor: Vad tycker ni är
            viktigt? Hur skulle ni vilja att vi gör om en nationell strategi
            för arbetsmiljöfrågor?
          </note>
          <note>
            I den debatten kan jag bara välkomna både Sylvia Lindgren och
            Peter Hultqvist, för jag tror att ni också behövs i den debatten.
          </note>
          <note>
            Jag ber att få önska glad midsommar och en glad sommar!
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2006/07:586 om jobb- och utvecklingsgarantin
          </note>
          <note type="speaker">
            Anf. 80 Arbetsmarknadsminister SVEN OTTO LITTORIN (m):
          </note>
          <note>
            Herr talman! Ann-Christin Ahlberg har frågat mig om jag har för
            avsikt att inom ramen för jobb- och utvecklingsgarantin säkerställa
            att möjligheter ges att bedriva arbetslivsinriktad rehabilitering
            med syfte att underlätta för långtidsarbetslösa att återkomma
            till arbetslivet.
          </note>
          <note>
            Ann-Christin Ahlberg har också frågat om jag avser att klargöra
            i vilken fas inom jobb- och utvecklingsgarantin som personer,
            som redan nu deltagit under lång tid i den nuvarande aktivitetsgarantin,
            kommer att inplaceras.
          </note>
          <note>
            Redan i inledningen till avsnittet om införande av en jobb- och
            utvecklingsgaranti i propositionen Ytterligare reformer inom arbetsmarknadspolitiken
            m.m. anförde regeringen detta: I jobb- och utvecklingsgarantin
            bör det ingå individuellt utformade åtgärder som syftar till att
            så snabbt som möjligt få in deltagarna på arbetsmarknaden.
          </note>
          <note>
            Av förordningen om jobb- och utvecklingsgarantin framgår att
            regeringen fullföljt denna intention.
          </note>
          <note>
            Reglering av faserna etttre i förordningen visar att det finns
            en utvecklingsriktning inom jobb- och utvecklingsgarantin. De
            tre fasernas innehåll anges på ett sätt som ger utrymme för individuell
            anpassning av insatser.
          </note>
          <note>
            Om en person redan är duktig på att söka jobb men saknar arbetslivserfarenhet
            är ett subventionerat arbete bättre än en jobbsökarkurs även om
            personen just har börjat i jobb- och utvecklingsgarantin.
          </note>
          <note>
            Någon form av arbetslivsinriktad rehabilitering kan vara en bra
            insats för vissa deltagare inom jobb- och utvecklingsgarantin.
            Den arbetslivsinriktade rehabiliteringen kan ske i det arbetsmarknadspolitiska
            programmet med det namnet eller i någon annan, upphandlad form.
          </note>
          <note>
            Regeringens roll är inte att avgöra vad som är bra eller dåligt
            i enskilda fall utan att besluta om regelverk och finansiering
            som gör det möjligt för myndigheterna att göra individanpassade
            insatser som hjälper människor att hitta arbete.
          </note>
          <note type="speaker">
            Anf. 81 ANN-CHRISTIN AHLBERG (s):
          </note>
          <note>
            Herr talman! Jag vill tacka Sven Otto Littorin för svaret, men
            det gav inte så mycket svar på mina frågor.
          </note>
          <note>
            Jag kan konstatera att det är väldigt svårt att se vad den jobb-
            och utvecklingsgaranti som regeringen inför nu i sommar, närmare
            bestämt om drygt en vecka, innehåller. Det finns väldigt få konkreta
            exempel på vad som erbjuds de arbetslösa så att de lättare ska
            kunna komma tillbaka till arbetslivet.
          </note>
          <note>
            Det finns däremot väldigt detaljrika och konkreta beskrivningar
            angående den sänkta ersättningen. Innehållet beskrivs inte alls
            närmare och inte heller vilka insatser som kan tänkas erbjudas
            den som är arbetslös. Med tanke på att det bara är en dryg vecka
            kvar är det högst anmärkningsvärt att vi inte har fått reda på
            vad det är speciellt gäller det de arbetslösa.
          </note>
          <note>
            I dag vet de som sagt var endast att den ersättning de får sänks
            från 80 procent till 65 procent. Vi socialdemokrater motsätter
            oss den sänkningen. Det är ett enormt hårt ekonomiskt slag för
            dem som är långtidsarbetslösa. Om man lägger till den nya beräkningsgrund
            som den borgerliga regeringen har genomfört i a-kassan kommer
            många att hamna under både 80 och 65 procent av sin inkomst. Vi
            vet att sänkningarna drabbar i synnerhet äldre och lågutbildade.
            De har arbetat i sådana yrken och branscher där det har skett
            stora förändringar.
          </note>
          <note>
            De grupper som löper den största risken att få sämre ekonomi
            vid arbetslöshet kommer knappast att få en ökad vilja till omställning.
            Dessa människors kompetens och kunnande kommer inte att stärkas
            av att de får sämre ekonomi. Tvärtom. Det som märks så tydligt
            nu när det blir fler jobb är att den arbetslöses kompetens inte
            stämmer överens med arbetsgivarens behov av kompetens. Ams har
            skrivit att man räknar med 40 000 nya jobb där arbetsgivaren behöver
            kompetent personal men att det inte är rätt personer som står
            till arbetsmarknadens förfogande.
          </note>
          <note>
            Det är anmärkningsvärt att en så stor förändring med jobb- och
            utvecklingsgarantin genomförs utan att pengar eller andra resurser
            satsas under 2007. Det är också oansvarigt att regeringen så snabbt
            driver igenom en så stor förändring utan att tala om vad det innebär.
            Man ger inte tillräckligt med pengar. Det är trots allt ungefär
            100 000 människor som kanske kan behöva dessa möjligheter. Nu
            skickas de ut i en stor ovisshet, och det ska börja gälla den
            2 juli. Det är bara drygt en vecka kvar.
          </note>
          <note>
            Vad är det som erbjuds dessa personer, Sven Otto Littorin, som
            kommer in i jobb- och utvecklingsgarantin, förutom sänkt ersättning?
            Hur ska ni bedriva arbetslivsinriktad rehabilitering så att den
            långtidsarbetslöse ska kunna återkomma till arbetslivet?
          </note>
          <note type="speaker">
            Anf. 82 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag ska försöka resonera igenom detta.
          </note>
          <note>
            Som jag var inne på förut är det tre faser som jobb- och utvecklingsgarantin
            avses omfatta. Vi beräknar att drygt 60 000 personer ska ingå.
            Vi ser också att vi har gjort ett budgetestimat på 9,8 miljarder
            brutto för detta.
          </note>
          <note>
            Den första fasen är en inledning på max 150 dagar med kartläggning,
            jobbsökaraktiviteter med coachning och förberedande insatser.
            Jag ska komma tillbaka till detta alldeles strax och försöka fördjupa
            det. Nu beskriver jag de övergripande faserna.
          </note>
          <note>
            Fas 2 omfattar arbetspraktik, arbetsträning och förstärkt arbetsträning.
            Fas 3, efter 450 dagar, innebär att den som då inte har funnit
            arbete ska anvisas till en varaktig samhällsnyttig sysselsättning.
          </note>
          <note>
            Jag ska försöka gå lite bättre in på en del av delarna. Det som
            går bäst att beskriva är Jobbnätet, som bland annat tillämpas
            på Arbetsförmedlingen Expo i Stockholm. Det är ett projekt som
            har utvecklats under många år i samarbete mellan Ams, ESF-rådet
            och andra aktörer. Man har jobbat med handledning och ett sätt
            att arbeta med den typen av personer som verkligen behöver mycket
            stöd. Det finns en ordentlig dokumentation om detta.
          </note>
          <note>
            Jag försöker snabbt att gå igenom de olika delarna. Coachning
            kan innebära såväl individuell coachning, coachning i grupp, jobbsökarutbildning,
            individuellt jobbsökande, starta-eget-kurser som studiebesök.
            De kan anordnas av arbetsförmedlingen eller upphandlas av privata
            företag. Det här är den största andelen av de åtgärder som ska
            genomföras, kanske en fjärdedel av det totala paketet. Tanken
            är att aktiviteterna ska fylla funktionen som ett kitt mellan
            andra aktiviteter och det som så att säga får saker och ting att
            fungera bättre.
          </note>
          <note>
            Den andra delen kan vara arbetsträning. I det kan ligga sådant
            som klassmorfar, naturvård, äldrestödjande och annat.
          </note>
          <note>
            Den tredje delen innebär olika typer av andra matchningsaktiviteter
            som naturligtvis är mer normala ur arbetsförmedlingens synvinkel.
            Nystartsjobben har vi pratat om. Särskilt anställningsstöd finns
            också. Det är viktigt med arbetspraktik, att man har möjlighet
            att komma ut och testa av arbetsmarknaden och hur det fungerar
            ute på olika arbetsplatser.
          </note>
          <note>
            Förberedande arbetsmarknadsutbildning är också en viktig dimension.
            Det kan till exempel vara yrkessvenska eller annat som behövs
            för att klara sig på arbetsmarknaden.
          </note>
          <note>
            Sedan har vi frågan om kartläggning. Vi har det så kallade Pilaprojektet.
            Vi har ett problem med dem som befinner sig långt bort och ofta
            har problem av annan karaktär än bara arbetslöshet. De har kanske
            ett rehabiliteringsbehov, är långtidssjukskrivna eller förtidspensionerade.
            Det finns försöksverksamheter, det som kallas Pilaprojektet. De
            har syftat till att göra en ny bedömning av och lägga fram en
            ny åtgärdsplan för varje person som befinner sig i det läget.
          </note>
          <note>
            Nu kommer det i början av augusti vidare utvärderingar av de
            försöksprojekt som hittills har gjorts. De preliminära resultaten
            visar att ungefär 20 000 som har genomgått detta har gått över
            till arbetsmarknaden. Det är naturligtvis glädjande för de 20
            000 personerna. Men det har samtidigt varit kostsamt, och man
            har uppenbarligen haft en del problem med upphandlingen av de
            bedömningstjänster som ska göras. Därför måste vi naturligtvis
            titta lite närmare på detta så att inte våra pengar slösas utan
            se till att få den bästa effekten.
          </note>
          <note>
            Det här är otroligt viktigt. Jag skulle vilja säga att förutom
            arbetsmiljöarbetet är det i min värld allra viktigast att se till
            att göra mer för dem som verkligen behöver rehabiliteringsåtgärder
            eller annat för att lämna förtidspension, om det är möjligt, eller
            långtidssjukskrivning och komma tillbaka på arbetsmarknaden.
          </note>
          <note type="speaker">
            Anf. 83 ANN-CHRISTIN AHLBERG (s):
          </note>
          <note>
            Herr talman! Jag får tacka för dessa svar som jag har fått av
            Sven Otto Littorin. Jag kan inte säga att jag har blivit så mycket
            klokare på de svaren. Jag undrar om de arbetslösa blir klokare
            på dem.
          </note>
          <note>
            När du nämnde klassmorfar fick du mig att tänka på plusjobben.
            De jobben har regeringen kritiserat hårt. Där har varit kollektivavtalsenliga
            löner. Ni har kritiserat att de inte är riktiga jobb, ger låg
            ersättning och allt. Men ska man nu göra ungefär som med plusjobben
            fast med en mycket lägre ersättning? Är det så regeringen har
            tänkt? Är det här jobb- och utvecklingsgarantin? När du nämnde
            klassmorfar började jag fundera.
          </note>
          <note>
            Jag har pratat med flera arbetsförmedlare där jag bor. De frågar
            ofta: Vad har regeringen tänkt med jobb- och utvecklingsgarantin?
            De har inte heller fått veta hur det ska fungera. Det finns inte
            resurser för coachning, som det så vackert heter, av var och en
            som är arbetslös. En annan sak de också tar upp, som vi inte har
            fått svar på än, är det regeringen kallar varaktig samhällsnyttig
            sysselsättning. Vad är det, eller vad kommer det att innebära?
            Det är jätteviktigt att vi får konkreta exempel. Vad ska det vara?
            Vad händer med dem som har deltagit i till exempel aktivitetsgarantin?
            Ska de börja om från början i jobb- och utvecklingsgarantin? Vilka
            insatser ska de få ta del av? Ska de direkt skickas ut i en varaktig
            samhällsnyttig sysselsättning?
          </note>
          <note>
            Det är hög tid att arbetsmarknadsminister Sven Otto Littorin
            talar om vad detta är. Kan du förklara för mig, för de arbetsförmedlare
            som fortfarande inte vet och för dem som är arbetslösa bara några
            dagar innan detta ska börja gälla?
          </note>
          <note type="speaker">
            Anf. 84 BOSSE RINGHOLM (s):
          </note>
          <note>
            Herr talman! Varje jobb- och utvecklingsgaranti värd namnet kräver
            reella ekonomiska resurser, inte minst på arbetsförmedlingen.
            Det vill Sven Otto Littorin förneka arbetsförmedlingen och arbetsmarknadspolitiken.
            En jobb- och utvecklingsgaranti utan resurser för arbetsförmedlarna
            att erbjuda rehabilitering, praktik och en rad andra insatser
            blir bara en chimär.
          </note>
          <note>
            Det var det som var avsikten, misstänker jag, eftersom Littorins
            partivänner här i Stockholm också har någon form av jobbgaranti.
            I valrörelsen hette det att man inom fem dagar skulle få jobb,
            arbete eller utbildning om man var arbetslös. Det har nu reducerats
            till att man ska få en plan för försörjning. Jag förstår att det
            är ganska billigt det behövs inga resurser på arbetsförmedlingen
            om man bara ska få en plan för försörjning.
          </note>
          <note>
            Tycker arbetsmarknadsministern att det är ett bra stöd för hans
            centrala arbetsmarknadspolitik från partivännerna i Stockholm
            att de Axén Olin och andra moderater här i Stockholm har reducerat
            den så kallade jobbgarantin till att bara bli en plan för försörjning?
          </note>
          <note>
            Littorins insatser på det centrala planet kommer att bli av samma
            art. Det är väl en plan för ett samtal, plan för en diskussion,
            plan för coachning, eller vad det nu kan kallas. Men det är inte
            en plan för något arbete, inte för något reellt arbete, för det
            kostar pengar, och inte för någon reell utbildning, för det kostar
            också pengar.
          </note>
          <note>
            I svar efter svar säger Sven Otto Littorin att interpellanten
            påstår att långtidsarbetslösheten bland de unga ökar. Jag delar
            inte den uppfattningen, säger Littorin.
          </note>
          <note>
            Om Littorin vill förneka verkligheten är det ganska illa. Om
            det var 2 000 långtidsarbetslösa ungdomar i höstas och det är
            10 000 i dag, om det i Stockholmsregionen var ett par hundra långtidsarbetslösa
            i höstas och det är 1 000 i dag, säger Sven Otto Littorin så här:
            De finns inte. Det är fel. Jag förnekar det. Då behöver Littorin
            kanske inte ens någon jobb- och utvecklingsgaranti, därför att
            då finns det inte något problem, finns det inte någon långtidsarbetslöshet
            över huvud taget.
          </note>
          <note>
            Det är märkligt att Moderaternas hela syn på arbete handlar om
            att förvilla diskussionen och att säga att man ska ha jobb- och
            utvecklingsgarantin på papperet, men det ska inte fungera i verkligheten.
            Inga resurser ska anvisas på arbetsförmedlingen. Littorin räknar
            upp vilka resurser som fanns anvisade i höstas men inte vilka
            resurser som finns i form av nya tillskott när man ska införa
            ett nytt instrument i form av jobb- och utvecklingsgarantin.
          </note>
          <note>
            Jag skulle gärna vilja höra Littorins svar: Tycker han att det
            är ett bra inslag som Moderaterna i Stockholm nu står för, när
            de har ersatt jobbgarantin med en plan för egen försörjning? Är
            det något slags tröstplan som de långtidsarbetslösa ungdomarna
            och andra långtidsarbetslösa ska få i Stockholm i fortsättningen?
          </note>
          <note>
            Nej, jag vill bestämt hävda att Sven Otto Littorin är unik som
            arbetsmarknadsminister. Det är få som har lyckats med bedriften
            att i brinnande högkonjunktur, när arbetsmarknaden är stark och
            vi får fler och fler jobb, på kort tid fyrdubbla långtidsarbetslösheten
            bland ungdomar. Det är få som har orkat åstadkomma det.
          </note>
          <note>
            Jag tror inte att det behövs någon större akademisk utbildning,
            inte ens någon låtsad akademisk utbildning, för den bedriften.
          </note>
          <note>
            Det behövs däremot mycket av moderat, nyliberal ideologi. Det
            är väl det som styr det hela. De arbetslösa är väl bara en restpost
            de är inte så viktiga. Men ge dem gärna en låtsasplan, en plan
            för egen försörjning, i stället för de jobb och den utbildning
            som utlovades i valrörelsen från Moderaterna. Det är nu reducerat
            till ingenting. Det visar väl Littorins ointresse för de långtidsarbetslösa
            ungdomarna.
          </note>
          <note type="speaker">
            Anf. 85 Arbetsmarknadsminister SVEN OTTO LITTORIN (m):
          </note>
          <note>
            Herr talman! Bosse Ringholm uppvisar ännu en gång prov på sin
            humor genom att inte kunna skilja på öppen och total arbetslöshet.
            Bosse Ringholm verkar tro att det är bara öppet arbetslösa som
            räknas, men den totala siffran för arbetslösa bryr han sig inte
            om. Det var naturligtvis precis så som utanförskapet tog form
            och det femtedelssamhälle som den regering Bosse Ringholm tillhörde
            skapades, där var femte svensk i arbetsför ålder står utanför
            eller arbetar mindre än han eller hon skulle vilja.
          </note>
          <note>
            Räknar man total ungdomsarbetslöshet, Bosse Ringholm, är det
            10 000 fler långtidsarbetslösa ungdomar som har jobb i dag än
            vad det var för ett år sedan.
          </note>
          <note>
            Vi kanske ska hålla oss till fakta. Vi kan naturligtvis utgå
            från att Bosse Ringholms verklighetsbild är korrekt, vilket innebär
            att alla de ungdomar som inte har ett arbete att gå till men ligger
            fastlåsta i olika typer av programåtgärder tydligen inte är arbetslösa
            utan har ett jobb. Det är inte med sanningen överensstämmande.
          </note>
          <note>
            Jobb- och utvecklingsgarantin omfattar 9,8 miljarder kronor brutto.
            Ams har i dag 5 miljarder i anslag för att bedriva sin verksamhet,
            och man har 10 000 anställda. Det finns gott om resurser för att
            genomföra just det som interpellationen egentligen handlar om,
            nämligen Ann-Christin Ahlbergs frågor.
          </note>
          <note>
            Ann-Christin Ahlberg ställde i det förra inlägget en fråga på
            detta tema: Blir de arbetslösa klokare? Poängen är just att det
            är det som är utgångspunkten. Man ska få sin individuella bedömning,
            och man ska få en individuell handlingsplan. Det tydliga syftet
            är att hjälpa var och en av de arbetslösa tydligare till ett arbete
            permanent arbete, så att man inte behöver fastna i Bosse Ringholms
            utanförskap.
          </note>
          <note>
            Jag antyder nu de olika verktyg som står till buds i denna arsenal
            av åtgärder som finns att tillgå.
          </note>
          <note>
            Det är inte min sak att avgöra varje enskilt ärende, utan vad
            jag försöker säga är att när man gör en förnyad bedömning utgår
            man från vad den enskilda personen kan. Sedan bygger man vidare
            på det och ser hur vi snabbast och enklast kan se till att den
            personen har en möjlighet att komma tillbaka till arbetsmarknaden.
          </note>
          <note>
            Erfarenheter finns att dra från andra håll i vår absoluta närhet,
            från både Danmark och Norge och delvis Finland, för att se hur
            man har arbetat med de tre begreppen coaching , targeting och
            profiling . Där utgår man från att titta igenom vad personen kan,
            hur man lättare och med en bestämd och gemensamt överenskommen
            handlingsplan ska se till att han så snabbt som möjligt kan komma
            tillbaka till arbetsmarknaden. Det är syftet med jobb- och utvecklingsgarantin.
          </note>
          <note type="speaker">
            Anf. 86 ANN-CHRISTIN AHLBERG (s):
          </note>
          <note>
            Herr talman! Jag tycker fortfarande inte att vi har fått något
            riktigt bra svar på vad jobb- och utvecklingsgarantin kommer att
            innebära, speciellt inte vad varaktigt samhällsnyttig sysselsättning
            är. Kommer det att vara en typ av gratisarbete? Eller kommer det
            att vara ett plusjobb, som är en sänkt ersättning långt under
            kollektivavtalsenliga löner?
          </note>
          <note>
            En sak är helt klar, och det är att det blir låg ersättning.
            Det råder inga oklarheter om det. Det har regeringen varit väldigt
            tydlig med. Jag är väldigt övertygad om att den som är arbetslös
            både känner till och vet det. Är det gratisarbete som den varaktigt
            samhällsnyttiga sysselsättningen innebär? Eller är det ett plusarbete
            till lägre ersättning?
          </note>
          <note>
            Man kan säga att regeringen hellre satsar pengar på åtgärder
            som ger stora vinster för företagaren utan att skapa ett enda
            nytt jobb. Är det inte bättre att använda dessa pengar till yrkesutbildning,
            som både ger utbildning till den arbetslöse och ger arbetsgivaren
            möjlighet att få en person med rätt kompetens? Ams räknar med
            att det finns 40 000 nya jobb, men arbetsgivaren tycker inte att
            det finns rätt personer.
          </note>
          <note>
            Det finns en hel del arbetslösa som har en hel del kompetens
            men inte den kompetens som arbetsgivaren efterfrågar. Som arbetslös
            brukar man inte ha råd att köpa sig sin utbildning, som en del
            andra har möjlighet att göra.
          </note>
          <note>
            Hade det inte varit bättre att ta de 5060 miljoner som kanske
            ett endaste företag tjänar om året på de sänkta arbetsgivaravgifterna,
            Sven Otto Littorin, och göra yrkesutbildning av pengarna? Tycker
            du inte att det hade varit bättre att använda de pengarna, svenska
            folkets skattemedel, för att se till att de som är arbetslösa
            får rätt kompetens för de jobb som står till förfogande just nu?
          </note>
          <note type="speaker">
            Anf. 87 BOSSE RINGHOLM (s):
          </note>
          <note>
            Herr talman! Regeringens enda tröst till landets 10 000 långtidsarbetslösa
            ungdomar är att den allmänna arbetslösheten bland ungdomar har
            minskat. Det är väl ingen större prestation, i den konjunktur
            som Europa och Sverige i dag befinner sig i. Det är väl ingen
            större prestation på arbetsmarknaden att det kommer fler nya jobb
            när vi har bättre tillväxt än någonsin, grundad på en långvarig
            socialdemokratisk ekonomisk politik som har varit mycket framgångsrik.
          </note>
          <note>
            Sven Otto Littorins insatser är att han under den här perioden
            på sju åtta månader har lyckats fyrdubbla långtidsarbetslösheten
            bland ungdomar.
          </note>
          <note>
            Det är en bedrift som ingen kan bestrida att han ensam är ansvarig
            för. Möjligen kan man säga att han har visst stöd av sina partivänner
            i Stockholms stad, som har hjälpt Littorin på den här punkten.
            De har också lovat en jobbgaranti. Den jobbgarantin har hittills
            bestått i att man får en plan för försörjning.
          </note>
          <note>
            Jag kan tänka mig att många av de 10 000 ungdomar som nu är långtidsarbetslösa
            och som bor i Stockholm har fått hjälp av Littorins partivänner
            där Axén Olin och andra som inte heller har åstadkommit någon
            riktig utvecklingsgaranti eller jobbgaranti. Då är det märkligt
            att Littorin säger att man ska se helheten det vill säga att de
            var arbetslösa förut också. Förut fick de ju praktik. De fick
            utbildning. De hade kanske ett plusjobb. Det fanns olika typer
            av insatser. I dag gör de ingenting.
          </note>
          <note>
            Littorins och regeringens stora mål är tydligen att så många
            som möjligt av de långtidsarbetslösa ska tas bort från de insatser
            de i dag får på arbetsmarknaden. Nog har politiken havererat även
            på det här området. Och framför allt: Det är ingen tröst för de
            10 000 långtidsarbetslösa ungdomarna att arbetsmarknaden i övrigt
            går bra. Det är en ringa tröst, Littorin.
          </note>
          <note type="speaker">
            Anf. 88 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag är glad för några saker. Jag är glad för att
            185 000 nya jobb kommer de här åren. Vi ser att arbetslösheten
            nu sjunker dramatiskt. Sysselsättningen ökar, utanförskapet minskar
            och obalanstalen sjunker. Det är jag oerhört glad för. Det ger
            oss fler skattebetalare som bidrar till tillväxt och skatteintäkter.
          </note>
          <note>
            Detta kan man naturligtvis försöka utnyttja, förstärka och förlänga
            så gott det går. Vi försöker göra det på lite olika sätt. Jag
            tror att jag är helt av samma grunduppfattning som Ann-Christin
            Ahlberg, nämligen att vi måste se till att hjälpa dem som står
            allra längst bort och som inte ens under brinnande högkonjunktur
            har möjlighet att komma tillbaka till arbetsmarknaden på normalt
            sätt. Därför måste vi vidta alla de åtgärder som vi nu vidtar
            för de 9,8 miljarder brutto som vi nu lägger till för jobb- och
            utvecklingsgarantin.
          </note>
          <note>
            Ann-Christin Ahlberg frågar om varaktig sysselsättning steg 3.
            Jag ska inte glömma bort att svara på den frågan. Den inträder
            450 dagar efter den 2 juli. Det blir 2009. Vi har nu inlett ett
            ordentligt arbete för att se hur vi ska jobba fram hur den typen
            av insats ska se ut. Vi har säkert möjlighet att debattera detta.
            Jag ber att få återkomma och debattera mer om just denna specifika
            insats med Ann-Christin Ahlberg och andra.
          </note>
          <note>
            Bosse Ringholm återkommer med en fantastisk envishet till att
            han inte förstår skillnaden mellan total arbetslöshet och öppen
            arbetslöshet. Låt mig sluta med det som jag sade i en interpellationsdebatt
            för någon timme sedan: Om man räknar ihop programdeltagare och
            långtidsarbetslösa och då menar jag ungdomar under 24 som har
            varit borta länge från arbetsmarknaden finner man att de i dag
            är 10 000 färre än då Bosse Ringholm satt i regeringen. De är
            10 000 personer färre!
          </note>
          <note>
            Om man bara talar om öppen arbetslöshet missar man hela poängen.
            Det är nu totalt 10 000 färre långtidsarbetslösa ungdomar än när
            Bosse Ringholm satt i regeringen. De har nu gått över till något
            annat. De har ett arbete att gå till. Det är en fantastisk seger.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2006/07:619 om allvarliga konsekvenser
            av förändringar i arbetslöshetsförsäkringen
          </note>
          <note type="speaker">
            Anf. 89 Arbetsmarknadsminister SVEN OTTO LITTORIN (m):
          </note>
          <note>
            Herr talman! Ann-Christin Ahlberg har frågat mig om jag avser
            att ta några initiativ till att förändra den del i arbetslöshetsförsäkringens
            regelverk som medger att den som dag 300 i ersättningsperioden
            är förälder till barn under 18 år får ersättning under längst
            450 dagar.
          </note>
          <note>
            Frågan är föranledd av den nu beslutade bestämmelsen om att en
            sökande som dag 300 i ersättningsperioden är förälder till barn
            under 18 år får arbetslöshetsersättning under längst 450 dagar
            medan övriga sökande får ersättning under längst 300 dagar.
          </note>
          <note>
            Mot bakgrund av att Ann-Christin Ahlberg, i form av en skriftlig
            fråga, redan ställt samma fråga vill jag hänvisa till det svar
            som hon den 24 maj fick på denna.
          </note>
          <note>
            Av det tidigare lämnade svaret framgår att regeringen inte har
            för avsikt att göra någon ändring vad gäller denna bestämmelse,
            en ståndpunkt som fyra veckor senare fortfarande gäller. Någon
            förändring kommer således inte att göras.
          </note>
          <note type="speaker">
            Anf. 90 ANN-CHRISTIN AHLBERG (s):
          </note>
          <note>
            Herr talman! Jag får tacka svaret, men det var som Sven Otto
            Littorin sade ett svar som jag redan hade fått på en skriftlig
            fråga, det vill säga att regeringen inte har för avsikt att göra
            någon ändring i de föreslagna bestämmelserna. Er ståndpunkt gäller
            fortfarande, fyra veckor senare.
          </note>
          <note>
            Regeringen har annars ändrat på en hel del i rasande fart. Det
            är bara att beklaga att man inte har kunnat ta till sig det här
            och hur tokigt detta slår. Att göra fel är en sak, men att man
            inte har viljan att rätta till felen tycker jag är mycket anmärkningsvärt.
            Eller var tanken, Sven Otto Littorin, att det skulle vara så en
            vinst- eller nitlott om man fick den förhöjda ersättningen under
            extra dagar?
          </note>
          <note>
            Herr talman! Regeringens snabba förändringar i a-kassan utan
            ordentlig beredning får absurda konsekvenser, som nu visar sig
            efter hand. Arbetsmarknadsminister Sven Otto Littorin verkar ha
            så bråttom att reformera a-kassan i grunden att han inte orkar
            analysera vilka konsekvenser förändringarna får eller rätta till
            de tokigheter som uppstår under resans gång. Detta skapar oro
            och osäkerhet bland de människor som berörs.
          </note>
          <note>
            Jag vill poängtera att arbetslöshetsförsäkringen är en individuell
            rättighet som är knuten till arbetet och medlemskap i a-kassan.
            Att knyta rättigheterna till familjesituationen bryter denna principiella
            koppling mellan arbete och rättigheter i arbetslöshetsförsäkringen.
            När nu den borgerliga regeringen har ändrat på det är det märkligt
            att regeringen enbart riktar in sig på att någon är förälder till
            barn under 18 år inte på faktisk vårdnad eller försörjningsbörda.
            A-kassan räknas olika på grund av föräldrarnas ålder och barnets
            ålder just dag 300 i arbetslöshetsförsäkringen.
          </note>
          <note>
            Då blir min fråga: Varför ändrade regeringen i a-kassan så att
            vissa arbetslösa med barn får en förlängd ersättningsperiod med
            något högre ersättning medan andra blir utan? Tycker statsrådet
            Sven Otto Littorin att det är riktigt att den arbetslösa förälder
            som har en tvååring kan bli utan den förhöjda a-kasseersättningen
            bara för att hon eller han inte hade barn just dag 300 i arbetslöshetsförsäkringen,
            även om hon eller han faktiskt har ett försörjningsansvar? En
            annan förälder vars barn är en 19-åring som flyttat hemifrån och
            som var 17 ½ år just på dag 300 får extra ersättning, trots att
            han eller hon kanske inte har försörjningsansvar längre eftersom
            barnet inte ens bor hemma.
          </note>
          <note>
            Ärligt talat, Sven Otto Littorin, borde det inte vara så att
            man ska få möjlighet till extra dagar med lite högre ersättning
            om man råkar vara arbetslös och har barn under 18 år? Svara ärligt
            nu!
          </note>
          <note>
            Herr talman! De nya reglerna i a-kassan som kopplas till familjesituationen
            skapar bara godtyckligheter och än mer orättvisa i a-kassesystemet
            om det ska göras på det här sättet.
          </note>
          <note type="speaker">
            Anf. 91 Arbetsmarknadsminister SVEN OTTO LITTORIN (m):
          </note>
          <note>
            Herr talman! Låt mig läsa högt ur det brevsvar som Ann-Christin
            Ahlberg fick av mig den 24 maj. Ann-Christin Ahlberg har kanske
            inte läst det.
          </note>
          <note>
            Huvudregeln i arbetslöshetsförsäkringen är att arbetslöshetsersättning
            lämnas under längst 300 dagar. Regeringen har dock gjort bedömningen
            att den som dag 300 i ersättningsperioden är förälder till barn
            under 18 år ska få ytterligare 150 dagar av det skälet att hänsyn
            kan behövas tas till fler än enbart den arbetssökande. Det är
            således inte fråga om någon extra ersättningsperiod.
          </note>
          <note>
            Regeringen anser att det är förhållandet på dag 300 som är avgörande.
            Att sökanden därefter kan lämna arbetslöshetsförsäkringen för
            exempelvis arbete eller studier stämmer. Jag vill dock framhålla
            att rätten att återgå till sin tidigare ersättningsperiod gäller
            under tolv månader från det att arbetslöshetsersättning senast
            lämnats med undantag för sådan tid som kan överhoppas.
          </note>
          <note>
            Självfallet kommer det att finnas de som blir föräldrar efter
            dag 300. För dessa aktualiseras den ovan redogjorda bestämmelsen
            om de upparbetat ett nytt arbetsvillkor och dag 300 i den nya
            ersättningsperioden är förälder till barn under 18 år.
          </note>
          <note>
            Slutsatsen är, precis som den 24 maj, att regeringen inte har
            för avsikt att göra någon ändring i den föreslagna bestämmelsen.
          </note>
          <note type="speaker">
            Anf. 92 ANN-CHRISTIN AHLBERG (s):
          </note>
          <note>
            Herr talman! Jag har läst Sven Otto Littorins svar, som jag har
            fått tidigare, och jag undrar om Sven Otto Littorin förstår problematiken.
          </note>
          <note>
            Men jag kan berätta att arbetsmarknadsutskottet den 15 maj var
            inbjudet till SO, alltså arbetslöshetskassornas samorganisation.
            Där fick vi en genomgång av hur den nya a-kassans regler påverkar
            medlemskap i a-kassan, arbetsmiljön för handläggarna på a-kassorna
            och omställningsprocessen med mera. Det var en mycket bra genomgång.
            Men ingen av Sven Otto Littorins partikamrater var med trots att
            hela utskottet var inbjudet. Man kan undra varför. När man på
            så kort tid har gjort så stora förändringar borde man väl ha intresse
            av att höra vad a-kassornas samorganisation har att säga.
          </note>
          <note>
            Där fick vi bland annat veta att a-kassans nya regler slår väldigt
            orättvist för att man har skrivit i lagen att det är just dag
            300 i arbetslöshetsförsäkringen som man ska titta på när det gäller
            om föräldrar ska få den höjda ersättningen i de här 150 dagarna.
          </note>
          <note>
            Även för SO och a-kassorna är detta nytt, att hantera föräldraskap
            i a-kassan. De har nu upptäckt hur det här kan slå och vilka konsekvenser
            det blir just för att det i lagtexten står dag 300.
          </note>
          <note>
            Jag frågar återigen: Var det meningen att det skulle vara så
            här, statsrådet Littorin?
          </note>
          <note>
            Min erfarenhet säger mig att det här antagligen mest kommer att
            drabba unga kvinnor då de ofta har otrygga anställningar, jobbar
            timmar och har kortare vikariat. De går på föräldraledighet, och
            de studerar. Ibland blir de trots det arbetslösa.
          </note>
          <note>
            Ska de bli straffade för att de får just den här typen av anställningar?
            Är det inte bra att de försöker göra något åt sin arbetsmarknadssituation?
          </note>
          <note>
            Vi vet att det är fler kvinnor som växlar mellan studier och
            jobb och att det är fler kvinnor som tar ut föräldraledighet.
            Och det är ju inte riktigt samma villkor för män som vill ha familj
            med barn som för kvinnor som vill ha familj med barn. De flesta
            kvinnor kan faktiskt inte vänta tills de blir uppemot 50. Då,
            Sven Otto Littorin, inträffar det kanske att man får barn efter
            dag 300. Tycker du då att de här kvinnorna, eller männen, ska
            bli så orättvist behandlade?
          </note>
          <note>
            Är ditt svar fortfarande att regeringen inte har för avsikt att
            göra någon ändring i de föreslagna bestämmelserna?
          </note>
          <note>
            Jag har ytterligare en fråga. Varför ändrade regeringen i a-kassan,
            så att vissa arbetslösa med barn får en förlängd ersättningsperiod
            med en något högre ersättning medan andra blir utan? Var det meningen
            att det skulle bli så? Gick det inte lite för fort? Och om man
            nu inser att något kanske blev fel undrar jag: Varför kan man
            inte åtminstone titta på det och eventuellt rätta till det?
          </note>
          <note type="speaker">
            Anf. 93 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag inser naturligtvis att det kan bli avgränsningsproblem,
            men vi har valt dag 300 som brytpunkt, som jag skrev i brevet
            den 24 maj och som jag sade alldeles nyss. Vi avser inte att ändra
            regelverket.
          </note>
          <note>
            Jag vill till slut önska Ann-Christin Ahlberg en glad sommar.
            Jag ser fram emot att vi säkert möts i interpellationsdebatt igen
            i mitten av augusti när jag kör i gång igen.
          </note>
          <note type="speaker">
            Anf. 94 ANN-CHRISTIN AHLBERG (s):
          </note>
          <note>
            Herr talman! I mitt sista inlägg vill jag åter fråga: Tycker
            statsrådet Sven Otto Littorin att det är riktigt att en förälder
            som har en tvååring kan bli utan den förhöjda a-kasseersättningen
            bara för att hon eller han inte just då, på dag 300, hade barn
            medan en förälder till en 19-åring som flyttat hemifrån och som
            var 17 ½ år dag 300 i arbetslöshetsförsäkringen ska få den extra
            ersättningen?
          </note>
          <note>
            Det här tycker vi är fruktansvärt orättvist. Ärligt talat, Sven
            Otto Littorin, borde det inte vara så att man ska få möjligheten
            till de här extra dagarna med lite högre ersättning om man är
            arbetslös och har barn under 18 år?
          </note>
          <note>
            Det är svårt att förstå a-kassans regelverk. Jag kan förstå om
            Sven Otto Littorin inte i detalj kan a-kassans regelsystem. Men
            låter det inte tokigt när jag säger hur reglerna faktiskt slår?
          </note>
          <note>
            Kan du inte lova mig att åtminstone titta på de tokiga regelverken?
            Jag tror inte att Sven Otto Littorin förstår den problematik som
            finns. Ta gärna kontakt med SO, för de om några kan regelverket,
            och de vill att det ska vara tryggt och säkert och att alla ska
            bli behandlade lika.
          </note>
          <note>
            Jag säger det igen: Att göra fel är en sak, men att inte vilja
            rätta till dem tycker jag är värre.
          </note>
          <note>
            Jag vill avsluta med att önska statsrådet Littorin och alla andra
            i kammaren och dem som lyssnar en trevlig midsommar och en trevlig
            sommar.
          </note>
          <note type="speaker">
            Anf. 95 Arbetsmarknadsminister SVEN OTTO LITTORIN (m):
          </note>
          <note>
            Herr talman! Ann-Christin Ahlberg är en väldigt sympatisk debattör,
            måste jag säga. Hon är resonerande och klok på många sätt och
            vis.
          </note>
          <note>
            Ja, jag ska naturligtvis lova att göra det som man alltid måste
            göra. Man måste följa konsekvenserna av saker och ting, och man
            måste följa det noga. Vi har dessutom Inspektionen för arbetslöshetsförsäkringen
            och IFAU som naturligtvis också har i sitt uppdrag att följa de
            olika förändringar som görs.
          </note>
          <note>
            Jag kan lova Ann-Christin Ahlberg att detta kommer jag naturligtvis
            att göra. Vi har också ofta kontakt med SO och går igenom och
            diskuterar olika saker.
          </note>
          <note>
            Man ska aldrig vara sämre än att man kan ändra sig, men just
            i den här frågan är det klart att avgränsningsproblemen kommer
            i vilket fall som helst. Vi tyckte att det var viktigt att se
            till att de som har barn som är unga har en möjlighet till en
            lite längre period. Då fastnade vi för förslaget om 300 dagar,
            att det skulle vara brytpunkten. Det var där som diskussionen
            hamnade.
          </note>
          <note>
            Men jag kan lova Ann-Christin Ahlberg att jag ska fortsätta att
            följa utvecklingen och naturligtvis se över alltihop under konstanta
            former. Och så önskar jag en trevlig sommar.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2006/07:621 om satsning på arbeten
            för ungdomar
          </note>
          <note type="speaker">
            Anf. 96 Arbetsmarknadsminister SVEN OTTO LITTORIN (m):
          </note>
          <note>
            Herr talman! Eva-Lena Jansson har frågat mig om jag avser att
            vidta några åtgärder med anledning av den dramatiska ökningen
            av långtidsarbetslösa ungdomar samt om jag avser att göra ytterligare
            besparingar när det gäller statens medfinansiering av kommunernas
            ferieplatser.
          </note>
          <note>
            Eva-Lena Jansson har uppfattningen att antalet långtidsarbetslösa
            ungdomar har ökat. Jag delar inte Eva-Lena Janssons uppfattning.
            Antalet ungdomar i arbetsmarknadspolitiska program har minskat
            under det senaste året. Det är förklaringen till att fler ungdomar
            nu är registrerade som långtidsarbetslösa. Ungdomarna var dock
            lika fullt arbetslösa när de deltog i arbetsmarknadspolitiska
            program.
          </note>
          <note>
            Jag delar inte heller Eva-Lena Janssons verklighetsbeskrivning
            att ungdomar hamnat i sysslolöshet i väntan på jobbgarantin. Jag
            vill påminna om att regeringen vidtar flera åtgärder för att bekämpa
            ungdomsarbetslöshet. Dit hör till exempel möjligheten för ungdomar
            att få nystartsjobb efter sex månader samt nedsättningen av socialavgifterna
            för ungdomar som gäller från den 1 juli i år.
          </note>
          <note>
            Det totala antalet arbetslösa har minskat mer än antalet ungdomar
            i program. Det talar för att de minskade programvolymerna lett
            till att ungdomarna fått arbete snarare än blivit arbetslösa.
            Även statistiken från SCB talar för att ungdomar fått arbete snarare
            än hamnat i sysslolöshet. Enligt SCB ökade antalet sysselsatta
            ungdomar med 44 000 mellan första kvartalet 2006 och första kvartalet
            2007. Det är den största ökningen sedan 1987.
          </note>
          <note>
            Från och med år 2007 ger staten inte längre något bidrag till
            kommunala feriearbeten. Det skapas däremot väldigt många feriearbeten
            utan statligt stöd. Under de fyra första månaderna 2007 rapporterades
            det in 68 000 feriearbeten till Ams. Det är den högsta siffran
            sedan 1990. Att staten inte längre ger bidrag till feriearbeten
            beror på att resurserna prioriterats om till dem som står längst
            ifrån arbetsmarknaden. Den stora efterfrågan på arbetskraft talar
            dock för att många ungdomar kommer att få feriearbete ändå.
          </note>
          <note type="speaker">
            Anf. 97 EVA-LENA JANSSON (s):
          </note>
          <note>
            Herr talman! Tack, Sven Otto Littorin, för svaret!
          </note>
          <note>
            Jag vill börja med en del av mina frågor.
          </note>
          <note>
            För de ungdomar som inte får sommarjobb finns feriepraktikplatser
            som anordnas av kommuner med stöd av staten. Det är en viktig
            satsning för att ungdomar ska få möjlighet att under arbetsliknande
            former få meningsfull sysselsättning och dessutom tjäna sin första
            lön.
          </note>
          <note>
            När gruppen ungdomar mellan 15 och 18 år är rekordstor i Sverige
            väljer alltså den borgerliga regeringen att dra ned på stödet
            till feriepraktikjobb. Jag har valt att förtydliga skillnaden
            mellan sommarjobb och feriepraktikplatser, för det är en väsentlig
            skillnad.
          </note>
          <note>
            I svaret säger Sven Otto Littorin: Jag delar inte Eva-Lena Janssons
            uppfattning. Antalet ungdomar i arbetsmarknadspolitiska program
            har minskat under det senaste året. Det är förklaringen till att
            fler ungdomar nu är registrerade som långtidsarbetslösa.
          </note>
          <note>
            Min fråga till arbetsmarknadsminister Littorin blir då: Hur vet
            arbetsmarknadsministern att det är samma ungdomar som det handlar
            om? Kan du bevisa att de 10 000 långtidsarbetslösa ungdomarna
            har varit inskrivna i AF-program och nu blivit långtidsarbetslösa
            tack vare dina åtgärder? Det skulle jag vilja veta.
          </note>
          <note>
            För många av de ungdomar som inte har fått feriepraktikplatser,
            för Sara, Astrid och alla andra ungdomar som inte har fått feriepraktikplatser,
            kvarstår fortfarande svårigheten att få ett vanligt sommarjobb.
            Många är under 16 år, man har ingen erfarenhet, man har inget
            körkort, och de ska nu konkurrera med ungdomar från gymnasiet
            som är över 18 år och från universiteten. Sommarjobben är fler,
            men feriepraktikplatserna är tyvärr färre.
          </note>
          <note>
            Jag har pekat på exempel från min egen hemstad Örebro. Där har
            man nu dragit ned från 1 000 platser till 800. Den borgerliga
            ledningen har faktiskt lovat att se över det och kanske öka med
            ytterligare 100 platser. Det är vi tacksamma för. Men det var
            2 400 ungdomar som sökte de här feriepraktikplatserna. Många har
            alltså fått ett nej.
          </note>
          <note>
            Så min fråga till Sven Otto Littorin är: Hur kan du på allvar
            säga, som du sade i den förra debatten, att det var befängt att
            satsa på feriepraktikplatser? Jag uppfattar att det här ändå är
            en del av arbetsmarknadspolitiken. Jag upprepar frågan: Hur vet
            du att det är samma ungdomar du pratar om? De 10 000 som är långtidsarbetslösa,
            hur vet du att de har varit inlåsta i några program som du påstår?
          </note>
          <note type="speaker">
            Anf. 98 JASENKO OMANOVIC (s):
          </note>
          <note>
            Herr talman! Jag kunde inte låta bli att gå upp i den här debatten.
            Statsrådet svarar här att sänkningen av sociala avgifter för ungdomar
            är en åtgärd för att få in ungdomar på arbetsmarknaden.
          </note>
          <note>
            Vi har en högkonjunktur. Man får gå tillbaks till de år då statsrådet
            och jag föddes, till 60-talet, för att hitta en liknande högkonjunktur.
            Mitt i den brinnande högkonjunkturen fyrdubblas långtidsarbetslösheten
            för det första. För det andra väljer regeringen att sänka de sociala
            avgifterna för samtliga som har fyllt 18 år men inte 25. Det handlar
            om samtliga bosatta i Sverige. Det innebär, herr talman, att för
            alla som är anställda i dag sänker man de sociala avgifterna.
            McDonalds har själva räknat ut att de får 50 miljoner 50 miljoner
            utan att behöva anställa en enda ungdom.
          </note>
          <note>
            Regeringen med statsrådet Littorin i spetsen skriver i propositionen
            att man gör det för att underlätta för yngres inträde på arbetsmarknaden.
            Det är något som jag har jättesvårt att förstå. Varför vill man
            omfatta alla som redan finns på marknaden för att underlätta för
            de andra att komma in? Det är lite svårt att förstå för mig.
          </note>
          <note>
            Det handlar om huruvida man verkligen vill satsa på dem som står
            långt från arbetsmarknaden, på de 10 000 som har fyrdubblats eller
            femdubblats. Jag hade exakta uppgifter. Nu har jag det inte i
            huvudet. Men det var från 2 000 motsvarande vecka i fjol till
            motsvarande vecka i år då det var drygt 9 000 personer. Om man
            verkligen ville satsa på dem kunde man ta de 4 miljarder netto
            som den här åtgärden kommer att kosta. Då innebär det grovt räknat
            400 000 kronor per person för att få in dem på arbetsmarknaden.
          </note>
          <note>
            Det är väldigt mycket pengar. Om statsrådet verkligen ville göra
            det, verkligen ville satsa på dem som står långt utanför arbetsmarknaden
            skulle man ha råd till det. Man skulle ha 4 miljarder i runda
            siffror att satsa på de nästan 10 000 som står långt från arbetsmarknaden
            i en brinnande högkonjunktur där man egentligen inte skulle ha
            haft det svårt.
          </note>
          <note>
            Ett råd till statsrådet, som jag även gav till en partikamrat
            som debatterade ärendet här i kammaren med mig, är att prata med
            McDonalds, att prata med Ikea och att ge arbetsförmedlingen i
            uppdrag, tillsammans med facken och arbetsgivare som Ikea och
            McDonalds, att ge de här pengarna till åtgärder som de tillsammans
            kommer överens om och som kan få in unga som står långt ifrån
            arbetsmarknaden i arbete. Det är mycket bättre utnyttjade pengar
            än att bara kasta dem i sjön.
          </note>
          <note type="speaker">
            Anf. 99 Arbetsmarknadsminister SVEN OTTO LITTORIN (m):
          </note>
          <note>
            Herr talman! Det är rätt underhållande, tycker jag, när jag är
            i den tredje interpellationsdebatten i dag och det ändå inte för
            Socialdemokraterna går att förstå skillnaden mellan total arbetslöshet
            och öppen arbetslöshet. Det är för mig en gåta.
          </note>
          <note>
            I dag har vi totalt 10 000 långtidsarbetslösa ungdomar färre
            än för ett år sedan. Vi har den starkaste arbetsmarknaden för
            ungdomar sedan 1987 med 44 000 fler ungdomar i arbete. Vi har
            det största antalet sommarjobb och feriejobb på 20 år. I det läget
            vill Eva-Lena Jansson lägga ytterligare 100 miljoner kronor till
            kommunerna för att de ska anställa fler sommarjobbare. Nio av
            tio kommuner gör redan rekordvinster. För mig är det ett kraftfullt
            slöseri med skattemedel.
          </note>
          <note>
            Låt oss i stället göra det vi gör. Vi lägger 3,8 miljarder brutto
            på en jobbgaranti för unga, för att 30 000 ungdomar under 24,
            just de som Jasenko Omanovic efterlyser insatser till, ska få
            hjälp, råd, stöd och dåd för att komma tillbaka till arbetsmarknaden.
            Det är mera jobbpolitik och mindre programåtgärdspolitik.
          </note>
          <note type="speaker">
            Anf. 100 EVA-LENA JANSSON (s):
          </note>
          <note>
            Herr talman! Jag tycker fortfarande att feriepraktikplatser är
            en oerhört viktig satsning från kommunerna, oavsett hur arbetsmarknaden
            ser ut. Vi pratar om ungdomars första möjlighet att komma ut på
            arbetsmarknaden, att få prova på jobb. Vi vet också att väldigt
            många arbetsgivare, trots högkonjunktur, kräver att man ska vara
            16 år. Vi vet att många kräver att man ska ha körkort.
          </note>
          <note>
            Nu står arbetsmarknadsministern, herr talman, och säger att det
            är slöseri med 100 miljoner till kommunerna samtidigt som han
            väljer att subventionera ett av de största amerikanska multinationella
            företagen med 50 miljoner kronor. Man kan undra vem det är som
            slösar med pengarna, herr talman. Jag tycker att det är ett större
            slöseri än att ge kommunerna de pengarna så att man faktiskt kan
            använda sina egna skattepengar till skolan, vården och omsorgen.
          </note>
          <note>
            Jag har den uppfattningen att arbetsmarknadspolitiken är en fråga
            för staten och inte för kommunerna. Kommunerna gör viktiga insatser,
            men jag tycker fortfarande att det är statens arbetsuppgift.
          </note>
          <note>
            I svaret som jag fick från arbetsmarknadsministern säger han
            att ungdomarna inte hamnar i sysslolöshet. Då vill jag säga till
            arbetsmarknadsminister Littorin: Om de inte kan få något som helst
            stöd förutom att de kan få besöka arbetsförmedlingens lokaler
            menar jag att risken är uppenbar att ungdomarna lämnas åt sitt
            eget öde och därmed blir sysslolösa. Om man besöker arbetsförmedlingen
            en eller flera gånger i veckan men ändå inte upplever att någon
            efterfrågar en blir man sysslolös och hamnar långt från arbetsmarknaden.
          </note>
          <note>
            Därför, herr talman, undrar jag: Hur kan arbetsmarknadsministern
            tycka att det är slöseri att satsa 100 miljoner på ungdomar så
            att de ska kunna få göra en viktig insats i sina kommuner, samtidigt
            som han inte tycker att det är slöseri att ge 100 miljoner till
            företag? Hur kan han tycka att det är helt okej att sänka skatten
            med 1,7 miljarder för de rikaste här i Sverige? Det är obegripligt,
            herr talman.
          </note>
          <note type="speaker">
            Anf. 101 JASENKO OMANOVIC (s):
          </note>
          <note>
            Herr talman! Jag tänkte också kommentera det här med slöseri
            när det gäller kommuner och företag, men Eva-Lena Jansson, min
            partikamrat, har sagt det så bra att det inte finns någonting
            att tillägga.
          </note>
          <note>
            Men det finns det när det gäller den totala arbetslösheten. Det
            är faktiskt så här, statsrådet Littorin, att förut var de långtidsarbetslösa
            ungdomarna 2 000. Det var de som inte var i något program och
            som inte var i någon åtgärd. I dag är de 10 000.
          </note>
          <note>
            Tidigare var det så att ungdomarna faktiskt kunde få tillgång
            till en praktikplats för att kunna lära känna en arbetsplats och
            för att kunna se hur det är på arbetsmarknaden, men nu, i en så
            kraftig högkonjunktur som vi har konstaterat råder i Sverige i
            dag, är det så att statsrådet Littorin så att säga förbjuder ungdomar
            att ha en kontakt med arbetsmarknaden genom att dra ned på arbetsmarknadspolitiska
            program. Det första steget in på arbetsmarknaden att en ungdom
            för första gången kommer i på en arbetsplats vill inte Littorin
            att ungdomar ska ha tillgång till.
          </note>
          <note>
            Därför gömmer han sig bakom uttrycket den totala arbetslösheten.
            Det finns öppen arbetslöshet, och det finns de som är i program
            i förhoppning om att genom detta program komma in på arbetsmarknaden.
            Den totala arbetslösheten är bara ett begrepp. Finns det någon
            halv, kvarts eller total arbetslöshet, eller en 36-procentig arbetslöshet?
            Det här är bara att gömma sig undan sanningen. Så är det.
          </note>
          <note type="speaker">
            Anf. 102 Arbetsmarknadsminister SVEN OTTO LITTORIN (m):
          </note>
          <note>
            Herr talman! Man skulle kunna fråga de ungdomar som det nu handlar
            om: Vill du ha ett jobb att gå till, eller vill du ha en Ams-åtgärd?
            Vad tror Jasenko Omanovic att den enskilde ungdomen skulle svara?
            Det är jobb exakt! Just det! Det är därför som den totala arbetslösheten
            är det korrekta måttet på det utanförskap som de ungdomar som
            ni lämnade efter er känner.
          </note>
          <note>
            10 000 fler ungdomar, som tidigare var långtidsarbetslösa, har
            nu jobb att gå till. Det är väldigt bra. Vi har den starkaste
            arbetsmarknaden för ungdomar sedan 1987, som jag har sagt jag
            vet inte hur många gånger i dag, med 44 000 fler ungdomar i arbete
            i dag än förra året. Vi har det största antalet sommarjobb på
            20 år.
          </note>
          <note>
            Att ge 100 miljoner till kommunerna i det läget, när kommunerna
            ändå gör rekordvinster det tycker jag vore ett konstigt sätt att
            prioritera de knappa resurserna inom arbetsmarknadspolitikens
            område. Vi gör olika bedömningar i den frågan, Eva-Lena Jansson
            och jag. Det är bara att konstatera att Eva-Lena Jansson står
            för den gamla, socialdemokratiska programlinjen, medan jag står
            för en arbetslinje.
          </note>
          <note type="speaker">
            Anf. 103 EVA-LENA JANSSON (s):
          </note>
          <note>
            Herr talman! Nej, jag fick inget svar den här gången, faktiskt.
            Jag vet fortfarande inte hur du, Sven Otto Littorin, kan tycka
            att det är viktigare att ge 100 miljoner till företag eller 200
            eller 300 miljoner eller vad det är i sänkta sociala avgifter,
            vilket ökar deras vinst, än att låta kommunerna använda skattepengarna
            till andra viktiga insatser.
          </note>
          <note>
            Du svarade inte heller på hur du kom fram till slutsatsen att
            de här 10 000 ungdomarna som nu är långtidsarbetslösa skulle kunna
            vara samma personer som tidigare hade arbetsmarknadsåtgärder.
            Du kan inte bevisa det. Det finns inga siffror som visar det.
          </note>
          <note>
            Jag vill ändå tacka för att jag har fått ett enskilt svar på
            min interpellation. Alla statsråd har inte varit av samma uppfattning
            som arbetsmarknadsminister Littorin, som behandlar våra interpellationer
            en i taget.
          </note>
          <note>
            Jag har inte riktigt fått de svar jag hade önskat i dag. Jag
            tycker fortfarande som många socialdemokrater tycker, att det
            är viktigt att satsa på att ungdomar ska få en ordentlig start
            i arbetslivet och att feriepraktikplatser i kommunerna kan vara
            en viktig insats.
          </note>
          <note>
            Jag vill härmed tacka arbetsmarknadsminister Littorin, talmannen
            och övrig personal i kammaren och önska en glad sommar.
          </note>
          <note type="speaker">
            Anf. 104 Arbetsmarknadsminister SVEN OTTO LITTORIN (m):
          </note>
          <note>
            Herr talman! Det här blir ett väldigt kort slutanförande. Det
            här är, tror jag, min 76:e interpellation sedan den 6 oktober.
            Det kan ibland framstå som att jag tycker att det är lite trist
            att köra samma interpellation den tredje veckan i rad eller så,
            men faktum är ju där ger jag naturligtvis Eva-Lena Jansson rätt
            att det här är riksdagens möjlighet till kontroll av oss, och
            den ska man försöka respektera så gott man kan.
          </note>
          <note>
            Jag försöker alltid att svara så gott jag kan i de interpellationsdebatter
            som förekommer. Sedan tillhör det ju också traditionen att oppositionen
            sällan är nöjd med det svar som regeringen ger. Jag har ett svagt
            minne av att det var ungefär samma relation i den frågan under
            förra mandatperioden, om jag ska vara helt ärlig.
          </note>
          <note>
            Jag ber att få önska också Eva-Lena Jansson en glad, skön och
            avkopplande sommar! Vi möts säkert igen i nya interpellationsdebatter
            i höst.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2006/07:630 om ökad risk för hot
            och våld mot arbetsförmedlare
          </note>
          <note type="speaker">
            Anf. 105 Arbetsmarknadsminister SVEN OTTO LITTORIN (m):
          </note>
          <note>
            Herr talman! Luciano Astudillo har frågat mig om jag är beredd
            att vidta åtgärder för att personalen vid landets arbetsförmedlingar
            ska känna trygghet i sin yrkesutövning.
          </note>
          <note>
            Frågan är ställd utifrån att Luciano Astudillo menar att regeringens
            politik riskerar att leda till hot och våld mot arbetsförmedlingens
            personal.
          </note>
          <note>
            Luciano Astudillo hänvisar till en undersökning från Synovate
            Temo som har gjorts på uppdrag av Akademikerförbundet SSR bland
            anställda medlemmar inom Försäkringskassan och Arbetsförmedlingen.
            Undersökningen genomfördes i november 2006. Frågorna som ställdes
            avsåg bland annat huruvida målgruppen upplevt hot och våld under
            de senaste 18 månaderna och om de anser att våldet ökat under
            de senaste åren. Det är en period som även omfattar den tidigare
            regeringens politik.
          </note>
          <note>
            Jag är väl medveten om att det förekommer hot och våld på arbetsförmedlingarna.
            Det oroar mig mycket, och jag tror inte att oron var mindre hos
            mina företrädare. Dessvärre är det så att det arbetsförmedlarna
            upplever är en utveckling som skett under de senaste åren och
            inte något som skett över natten från det att den nya regeringen
            tillträdde, vilket jag tycker Luciano Astudillo insinuerar med
            sin fråga.
          </note>
          <note>
            Våld och hot om våld kan aldrig accepteras men dessvärre finns
            det i vår vardag. Människor som jobbar på myndigheter som har
            verksamheter som påverkar människors vardag och ekonomi kan vara
            särskilt utsatta. Detta kan aldrig på något sätt accepteras. Vi
            har alla ett stort ansvar för att göra allt för att stoppa det
            och inte på något sätt skapa en grund för att acceptera det.
          </note>
          <note>
            Oavsett utifrån vilka grunder Luciano Astudillo ställt frågan
            tar jag detta problem på största allvar. Det är Ams som är chefsmyndighet
            och har det arbetsgivaransvar som bland annat innebär att se till
            att minimera riskerna för hot och våld på arbetsförmedlingarna.
            I detta ansvar ingår att tillse att förmedlarna har utbildning
            och kunskap för att kunna förhindra och möta situationer där våld
            kan uppstå. Arbetsplatserna måste också vara utformade så att
            de minimerar risken för våld. Jag vet att Ams jobbar med dessa
            frågor, och självklart följer jag utvecklingen och Ams arbete
            ingående.
          </note>
          <note type="speaker">
            Anf. 106 LUCIANO ASTUDILLO (s):
          </note>
          <note>
            Herr talman! Jag förstår att Sven Otto Littorin, så här när han
            tar den 77:e interpellationsdebatten, börjar känna sig något trött
            efter det här året. Han är också väldigt pressad, åtminstone i
            den offentliga debatten. Att statsrådet snart vill fira midsommar,
            det förstår jag, men han har en interpellationsdebatt kvar efter
            den här, så det blir en 78:e interpellationsdebatt också.
          </note>
          <note>
            Det har varit ett händelserikt år för statsrådet. Först kan vi
            ta debatten i höstas om försämringen i a-kassan. Littorin kommer
            ju att gå till historien som den som gav sig på vanliga löntagares
            trygghet. Sedan har vi bakgrunden kring att man rycker undan stödet
            för de människor som fortfarande, trots högkonjunkturen, inte
            har ett jobb. Man rycker undan stödet. Ams tvingas till timeout.
          </note>
          <note>
            Sedan är det alla privata turer, allt från avslöjandena kring
            medlemskapet i det hemliga exklusiva Sällskapet till det senaste
            om Littorins MBA-utbildning. Jag förstår att Littorin är trött.
          </note>
          <note>
            Svaret andas ändå något av paranoia. Littorin insinuerar att
            min fråga inte är välmenad, att jag underförstått vill åt Littorin
            och att de ökade hot som ändå finns inom Ams beror bara på Littorin.
            Nej, det är inte så. Allting är inte Moderaternas fel jag lovar,
            Littorin! även om mycket är det.
          </note>
          <note>
            Kärnan är vi överens om. Våld och hot mot tjänstemän som jobbar
            för att stötta andra människor får aldrig accepteras. Faktum är
            att angreppen i år hittills har minskat, i alla fall i Skåne det
            är de siffror jag har.
          </note>
          <note>
            Bakgrunden till den här interpellationsdebatten är ett grovt
            överfall på en arbetsförmedlare i Malmö ett överfall av den mycket
            grövre sorten, men lyckligtvis ett undantag bland alla de överfall
            och hot som förekommit.
          </note>
          <note>
            Händelsen fick väldigt liten uppmärksamhet. Det är bekymmersamt
            att medier inte uppmärksammar när det tas strupgrepp på en arbetsförmedlare
            och denne blir hotad.
          </note>
          <note>
            Bakgrunden är också att arbetsförmedlaren bara har försökt att
            göra sitt jobb och att ge besked: Nu är det tyvärr så att vi måste
            återkalla tidigare ekonomiska beslut för dig.
          </note>
          <note>
            Jag har stött på många arbetsförmedlare som skildrar en ökad
            känsla av otrygghet. Det är därför som jag hänvisar till en opinionsundersökning.
            Förvisso är det, precis som Littorin säger, en lite äldre undersökning.
            Men det som det talas om här ökar. Jag har stött på det under
            våren och har träffat flera arbetsförmedlare som vittnar om ett
            brutalare språk, om råare uttryck. Samtidigt talar de om en enorm
            ovisshet.
          </note>
          <note>
            Man frågar: Vad händer nu med arbetsförmedlingen i den stora
            omorganisation som sker? Hur blir det med de kraftiga personalneddragningar
            som ändå ska göras? Och vilka verktyg kommer att finnas till hands
            när vi ska stötta dem som inte heller i dag får jobb, trots högkonjunkturen?
          </note>
          <note>
            Jag kan inte ge dem svar på alla de frågorna.
          </note>
          <note>
            Jag möter också många som fortfarande är arbetslösa och som säger:
            Men jag då hur ska det gå för mig? Många är oroliga. En del är
            till och med desperata, Littorin!
          </note>
          <note>
            Jag hade hoppats på att få ett mer konkret svar om Ams säkerhetsarbete.
            I slutet av svaret är det väldigt luddigt. Men ministern får möjlighet
            att utveckla sitt svar i sina inlägg här. Jag hoppas att han tar
            den chansen.
          </note>
          <note>
            Kom ihåg att politik och retorik ändå påverkar! Under valrörelsen
            till exempel talade Maud Olofsson beträffande Bosse Bylund och
            Ams om propaganda för den socialdemokratiska regeringen. Då ökade
            hoten mot arbetsförmedlarna, så det finns samband här.
          </note>
          <note>
            Jag tror att den mix av politik som borgarna är i färd med att
            genomföra kommer att innebära att vi riskerar ökade hot mot arbetsförmedlarna.
          </note>
          <note type="speaker">
            Anf. 107 Arbetsmarknadsminister SVEN OTTO LITTORIN (m):
          </note>
          <note>
            Herr talman! Så var det ändå till slut vårt fel. Jag är hemskt
            ledsen, men den slutsatsen kan man inte dra av den här undersökningen
            eftersom den genomfördes i november det vill säga innan de förändringar
            som vi nu genomfört trädde i kraft.
          </note>
          <note>
            Grundproblemet kvarstår, nämligen att hot och våld förekommer.
            Det är väl både Luciano Astudillo och jag lika mycket emot det
            hoppas jag verkligen.
          </note>
          <note>
            När det gäller en handlingsplan och så vidare för att motverka
            hot och våld liksom vad man gör på arbetsförmedlingarna är det
            Arbetsmarknadsstyrelsens, Ams, ansvar som arbetsgivare att se
            till att sådant görs.
          </note>
          <note>
            Jag kan hänvisa till Ams hemsida från den 25 april i år. Där
            finns en strategi, en nolltolerans, mot trakasserier, hot och
            våld inom Arbetsmarknadsverket. Där finns hela dokumentationen
            över det arbete som man gör på Ams för att komma till rätta med
            den här typen av frågeställningar.
          </note>
          <note type="speaker">
            Anf. 108 LUCIANO ASTUDILLO (s):
          </note>
          <note>
            Herr talman! Det viktiga med den här debatten är ändå att klockorna
            har ringt, att vi har varnat. Mycket av politiken är ju inte genomförd.
            Hundradagarsregeln förändras i sommar. Det innebär att den arbetslöse
            från första dagen ska söka jobb i hela Sverige och i vilket yrke
            som helst. Det gäller när detta börjar genomföras och får fullt
            genomslag, kopplat också till trappmodellen med sänkt a-kassa
            för dem som fortfarande är arbetslösa. Ams får också mindre resurser.
            Vi har nu sagt detta. Vi har varnat.
          </note>
          <note>
            Det enda som jag tror räddar den borgerliga regeringen och de
            stackars arbetsförmedlarna där ute är att vi nu har högkonjunktur
            och att de här kraven då inte slår till. Människor har jobb i
            närheten att söka. Men när konjunkturen vänder finns det risker
            med den här råare politiken.
          </note>
          <note>
            Det handlar inte om att ge er skulden för detta, utan jag undrar
            om ni har en beredskap för det här. Finns det någon tanke hos
            er i Regeringskansliet om att det här kan hända?
          </note>
          <note>
            Jag kan vara självkritisk. När vi i förrförra valet förvisso
            satt jag inte i riksdagen då genomförde den så kallade aktivitetsgarantin
            lade vi in för lite pengar där. Det spred mycket frustration ute
            bland de arbetslösa och på arbetsförmedlingarna. Hoten ökade.
          </note>
          <note>
            Utifrån det ser jag en risk att vi får samma situation nu med
            den politik som ni sätter i sjön plus att det är kopplat till
            att konjunkturen inte i all evighet kan fortsätta som nu.
          </note>
          <note>
            Jag tror att det förutom, som sagt, att konjunkturen är som den
            är finns ett skäl, något som ändå är en tröst i allt det här,
            till att våldet och hoten inte ökat på arbetsförmedlingarna under
            det här året, nämligen att svensken i gemen och inte minst de
            som drabbas av arbetslöshet och de som fortfarande är arbetslösa
            förstår att detta inte är enskilda arbetsförmedlares fel utan
            att de bara försöker göra sitt jobb.
          </note>
          <note>
            Det är väl väldigt tydligt att det är Sven Otto Littorin som
            är personen bakom attacken mot de arbetslösa genom försämringen
            av a-kassan. Det är Sven Otto Littorin som i den borgerliga regeringen
            har fått uppdraget att jaga de arbetslösa. Det är Sven Otto Littorin
            som sviker de långtidsarbetslösa, dem som trots högkonjunkturen
            inte får ett jobb och som är i behov av stöd och av att bli rustade.
            Det är Sven Otto Littorin som också sviker många av de företag
            som behöver yrkesutbildad personal men som inte hittar en sådan
            bland de arbetslösa.
          </note>
          <note>
            Sammantaget blir bokslut Littorin första året väldigt klart:
            Det var han som gav sig på de arbetslösa. Det var han som också
            svek dem längst bort från arbetsmarknaden.
          </note>
          <note>
            Med det tror jag att Littorin kommer att gå till historien inte
            med de andra privata skandalerna kring utbildning, hemliga sällskap
            för bara män och sådant.
          </note>
          <note>
            Det är en både omoralisk och orättvis politik som förs. Vi socialdemokrater
            kommer att fortsätta att jaga er för den politiken. Det är nämligen
            en politik som inte kommer att leda till jobb, utan det är en
            politik som ökar klyftorna i Sverige.
          </note>
          <note type="speaker">
            Anf. 109 BÖRJE VESTLUND (s):
          </note>
          <note>
            Herr talman! Det finns en sak i statsrådets svar som lite grann
            oroar mig. Jag har stött på det i andra svar tidigare och blir
            tveksam.
          </note>
          <note>
            Allt har inte varit som de senaste årens ganska goda ekonomiska
            situation i Sverige. Jag har själv, som kommunpolitiker, varit
            med om att genomföra illa omtyckta beslut som inneburit att personal
            har fått sitta emellan. Då har det alltid krävts svar om vad vi
            tänkt göra åt personalens situation.
          </note>
          <note>
            Jag tror att det är andra eller tredje gången som jag stöter
            på att man säger: Nej, detta är inte riktigt vårt ansvar. Det
            är någon annans ansvar. I det här fallet är det myndigheten som
            har ansvaret. Vi har inte riktigt ansvaret.
          </note>
          <note>
            Jag tycker att det är ett oansvarigt förhållningssätt. Man behöver
            inte dra det så långt som till att det är ens eget fel att personalen
            blir hotad. Det behöver man absolut inte erkänna. Men man kan
            åtminstone säga att man tycker att det här är allvarligt, att
            man vill göra allt för att åtgärda detta och att man är beredd
            att bidra till att utverka handlingsplaner eller vad det nu kan
            vara.
          </note>
          <note>
            Men att, herr talman, bara säga att det här nog inte riktigt
            är regeringens ansvar utan att det är myndighetens ansvar tycker
            jag, ärligt talat, är väldigt oansvarigt i sammanhanget.
          </note>
          <note>
            Sedan kan jag ha väldigt många synpunkter på arbetsmarknadsministern,
            på sättet att hantera detta, och på varför man sitter i den här
            situationen. Men den debatten tänkte jag spara till en annan gång.
          </note>
          <note>
            Låt mig ändå dra en slutsats här: Jag tror inte att justitieministern
            skulle stå här och på samma sätt tala om polisen, att det är polisens
            ansvar att ta hand om det som händer på gator och torg om våld
            och hot skulle öka i vårt samhälle. Jag tror att hon då så att
            säga skulle bli upphängd och ganska ordentligt kritiserad.
          </note>
          <note>
            När det gäller personalen inom staten tycker jag utifrån vad
            man från den här regeringen i alla fall två gånger har sagt till
            mig jag har dock inte läst vartenda interpellationssvar, för då
            hade jag väl inte fått göra annat det här året att det är en konstig
            hållning i sammanhanget.
          </note>
          <note>
            Min konkreta fråga blir därför: Vad kommer man att göra? Jag
            tycker att den här interpellationen kräver ett svar på den frågan.
          </note>
          <note type="speaker">
            Anf. 110 Arbetsmarknadsminister SVEN OTTO LITTORIN (m):
          </note>
          <note>
            Herr talman! Börje Vestlund säger att han inte har läst varje
            interpellationssvar, och han har uppenbarligen inte lyssnat på
            det här. Låt mig citera: Oavsett utifrån vilka grunder Luciano
            Astudillo har ställt frågan så tar jag detta problem på största
            allvar. Kan det sägas tydligare än så, Börje Vestlund? I tillägg
            till detta konstaterar jag att det konkreta arbetet måste naturligtvis
            den myndighet göra som har ett arbetsgivaransvar för att deras
            medarbetare ska ha en trygg tillvaro.
          </note>
          <note>
            Våra medarbetare på arbetsförmedlingar ska känna trygghet när
            de går till sitt jobb oavsett vilken politik som drivs. Därför
            blir jag lite sur när Luciano Astudillo försöker flytta över hot
            om våld och trakasserier från någon oförskyllt och lägga det på
            mig. Ja, jag kanske behöver lite fler Säpogubbar. Jag tackar så
            mycket för det, Luciano Astudillo!
          </note>
          <note>
            Låt oss konstatera, precis som jag gjorde i mitt förra inlägg,
            att vi har en nolltoleransstrategi på Ams just mot hot om våld
            och trakasserier. Det är naturligtvis en sådan fråga som vi tar
            upp varje gång som vi har resultatdialog med våra myndigheter,
            för att se att de har den typen av planer och handlingsberedskap
            som behövs för alla möjliga olika saker. Det kan handla om allt
            från lönestruktur till hur personalen är sammansatt, kompetensutveckling
            och den här typen av strategier. Det ansvaret måste vi naturligtvis
            ta. Men när det gäller aktiv handling gentemot de arbetsförmedlare
            som Luciano Astudillo talar om i sin interpellation är det arbetsgivaren
            som har ansvaret. Därvidlag skiljs inte statlig myndighet från
            någon annan arbetsgivare, ett företag eller så.
          </note>
          <note>
            Jag tycker att det Börje Vestlund säger är lite märkligt. Jag
            har varit oerhört tydlig. Jag tar detta problem på största allvar.
            Det var precis det jag sade. Att försöka få det till att jag struntar
            i hur arbetsförmedlarna har det på jobbet är, med all respekt,
            att gå över gränsen.
          </note>
          <note type="speaker">
            Anf. 111 LUCIANO ASTUDILLO (s):
          </note>
          <note>
            Herr talman! Littorin behöver inte hetsa upp sig så där nu när
            det är så lite kvar av debatten. Jag tycker att det är allvarligt
            att hävda att jag försöker flytta ansvaret. Det är regeringen
            som för den politik som genomförs i dag, och det är viktigt att
            ta ansvar för den. Men ingen politiker det står jag bakom, för
            jag har varit med om en del också ska behöva ha säkerhetsvakter.
            Tyvärr är verkligheten såsom den är. Lägg inte det på mig!
          </note>
          <note>
            Tyvärr har vi redan nu flera borgerliga riksdagsledamöter som
            inte riktigt tar ansvar för att man tar bort 100-dagarsregeln
            och som har jobbigt med att förklara för arbetslösa som inte får
            stöd vid arbetsförmedlingen. Det är viktigt att de inte viftar
            bort det eller skyller på oss som inte regerar längre. De får
            stå upp för den politik som förs. Det är väl snarare den kopplingen
            jag skulle vilja göra.
          </note>
          <note>
            Det görs väldigt mycket. Jag hade inte väntat mig så mycket som
            svar från Littorin. Jag har tagit reda på hur man jobbar med säkerhetszoner,
            hur man flyttar från lokaler till bättre lokaler, hur man jobbar
            med säkerhetsmöbleringen och hur man sedan maj i år har larm i
            varje dator och har handlingsplaner som Littorin skrev in i all
            hast innan han kom hit för att ha att vifta med. Jag har tagit
            del av detta och av nolltoleransstrategin.
          </note>
          <note>
            Det jag har fått höra här är att det inte finns någon särskild
            beredskap om hoten skulle öka mot enskilda arbetsförmedlare. Det
            är lite synd. Men jag hoppas att den här debatten i alla fall
            bidragit till att larmet har gått.
          </note>
          <note>
            Jag vill avslutningsvis önska Littorin, talmannen och personalen
            en trevlig sommarledighet. Inte minst Littorin har en del att
            grunna på. Men vila, så ses vi efter sommaren. Jag lovar: Jag
            kommer.
          </note>
          <note type="speaker">
            Anf. 112 BÖRJE VESTLUND (s):
          </note>
          <note>
            Herr talman! Jag ska försöka förklara för Sven Otto Littorin
            vad jag menar. Jag hade under förra mandatperioden ett uppdrag
            i ett studentbostadsbolag där man skärpte till köreglerna ganska
            väsentligt. Det var på studenternas initiativ. Det innebar att
            vår personal blev ganska så illa utsatt. Det förekom ganska mycket
            hot och våld. Det innebar inte att studenterna som hade skapat
            eller bestämt reglerna inte hade så att säga operativt ansvar
            och lämnade allt ansvar på styrelsen och den verkställande ledningen
            i bolaget. Man sade så här: Vi måste ta ansvar. Dels tillförde
            man pengar till stiftelsen, dels försökte man göra någonting åt
            det. Man sade inte bara att man tog problemet på allvar, utan
            man gjorde någonting konkret.
          </note>
          <note>
            Det är det som saknas. Är man beredd att göra så mycket man kan?
            Är man beredd att tillsammans med en myndighet se över planerna?
            Det är möjligen det, engagemanget, som man kanske får bli lite
            tveksam till.
          </note>
          <note>
            Det är klart att man tar det på största allvar. Jag tar det alltid
            på största allvar när jag ser att någon, oaktat om det är en anställd
            eller inte, råkar ut för någonting som är tråkigt. Det ser man
            alltid med allvar på.
          </note>
          <note>
            Frågan är: Vad kommer man att kunna göra, självklart tillsammans
            med chefsmyndigheten Ams? Vad är det man från regeringen är beredd
            att bidra med? Det var min fråga. Om jag uttryckte mig klumpigt
            ber jag om ursäkt.
          </note>
          <note type="speaker">
            Anf. 113 Arbetsmarknadsminister SVEN OTTO LITTORIN (m):
          </note>
          <note>
            Herr talman! Sedan den 6 oktober förra året har jag lagt 5 propositioner
            på riksdagens bord. Vi har infört många lagförändringar och nya
            kungörelser. Jag har haft tre stora ärendedebatter, 78 interpellationsdebatter,
            svarat på 91 skriftliga frågor, varit föremål för 6 KU-anmälningar,
            gett 2 ½ tusen intervjuer och kommentarer.
          </note>
          <note>
            Jag tar gärna debatten i sak jag ser att Luciano Astudillo nu
            har lämnat kammaren. Jag tar den gärna om politiken, har inga
            problem med det. Jag står gärna upp för den politik som jag tror
            på, och jag kommer att möta flera av er flera gånger framöver
            i interpellationsdebatter. Det kan jag vara säker på, och det
            ser jag faktiskt fram emot. Jag tycker att det är viktigt för
            väljarna att kunna se skillnader i politiken.
          </note>
          <note>
            Jag tar också den här frågan på stort allvar, som jag sade i
            interpellationssvaret. Men man måste skilja på rollerna. Det är
            Ams som har arbetsgivaransvaret. De måste liksom alla andra arbetsgivare
            leva upp till det ansvaret. Vår uppgift är att kontrollera att
            man gör så. Det gör vi löpande, inte minst vid de resultatdialoger
            som vi för och som vi alldeles nyligen har genomfört med Ams.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2006/07:632 om arbetssökande med
            funktionshinder
          </note>
          <note type="speaker">
            Anf. 114 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jasenko Omanovic har frågat mig vilka åtgärder jag
            är beredd att vidta för att hjälpa arbetssökande med olika funktionshinder
            in på arbetsmarknaden.
          </note>
          <note>
            Han uppger att först efter 300 dagar skrivs funktionshindrade
            in i jobb- och utvecklingsgarantin där det finns verktyg med arbetsmarknadspolitiska
            program för dem som har arbetslöshetsersättning.
          </note>
          <note>
            Regeringen har i 2007 års ekonomiska vårproposition föreslagit
            att förstärka de särskilda insatserna för personer med funktionshinder
            som medför nedsatt arbetsförmåga. Sedan tidigare hade det beslutats
            att öka anslaget för lönebidrag med motsvarande 2 000 anställningar
            för perioden 20062007. I årets ekonomiska vårproposition aviseras
            ett förslag att behålla denna ökning även 2008. En ytterligare
            ökning aviseras för 2009 och 2010. Även anslaget för Samhall föreslås
            öka i förhållande till tidigare beslutat.
          </note>
          <note>
            Jag vill tillägga att det är möjligt för funktionshindrade, som
            för alla andra, att delta i konjunkturberoende program med aktivitetsstöd
            före jobb- och utvecklingsgarantin. Det är dock Arbetsmarknadsstyrelsen
            som ska göra en prioritering av dem som mest behöver insatserna
            med det övergripande målet att motverka utanförskap. Inom ramen
            för denna prioritering kan man konstatera att hittills under 2007
            har personer med funktionshinder fått en större del av programmen
            under 2007 jämfört med 2005 och 2006. Andelen funktionshindrade
            i program har hittills under 2007 ökat mer än andelen arbetslösa
            med funktionshinder jämfört med 2006.
          </note>
          <note>
            Slutligen vill jag påpeka att det finns en speciell insats för
            personer med socialmedicinska och psykiska funktionshinder nämligen
            skyddat arbete hos offentlig arbetsgivare. Förra året deltog drygt
            5 000 personer i denna insats.
          </note>
          <note type="speaker">
            Anf. 115 JASENKO OMANOVIC (s):
          </note>
          <note>
            Herr talman! Jag vill (talaren gör tecken liknande teckenspråk).
          </note>
          <note>
            Jag gjorde ett försök att tacka ministern för svaret på teckenspråk.
            Alla här kunde se att språket var bristfälligt, utan några känslor
            och utan något större engagemang, helt enkelt en mekanisk rörelse.
            Exakt så, herr talman, uppfattar jag och upplever jag svaret från
            statsrådet, utan engagemang.
          </note>
          <note>
            Oavsett hur frågan om funktionshindrade lyder eller vilken ledamot
            som ställer frågan blir det samma svar: Det är 2 000 nya lönebidragsanställningar.
            Statsrådet Littorin! Drygt 3 procent av det totala antalet lönebidragsanställningar
            är 2 000 anställningar.
          </note>
          <note>
            Enligt den statistik som finns att hämta på Ams hemsida hade
            60 289 personer lönebidragsstöd vecka 24 i år. Jämfört med vecka
            24 i fjol är det nästan 200 personer färre. Det har alltså blivit
            färre personer med lönebidrag jämfört med i fjol.
          </note>
          <note>
            Antalet i skyddade arbeten hos offentlig arbetsgivare, som statsrådet
            också redovisar i sitt svar, var vecka 24 i år 4 988. I fjol var
            det 5 153. Det är alltså återigen färre möjligheter för funktionshindrade
            att komma in på arbetsmarknaden. Som jag sade måste man vänta
            i 300 dagar därför att det inte finns några resurser och möjligheter.
            Statsrådet nämner Samhall. För att få en anställning på Samhall
            måste först restförmågan testas. Det måste ske en arbetsprövning.
            Tyvärr är det så att statsrådet själv har medverkat till att det
            blivit mindre resurser när det gäller både åtgärdsprogrammen och
            personal.
          </note>
          <note>
            Det finns nu allt färre arbetsförmedlare som har möjlighet och
            tid att jobba med funktionshindrade, även i mina hemtrakter i
            Norrland. Jag skulle vilja återkomma till detta senare i debatten,
            men jag hoppas att statsrådet nu ger mig svar på varför de har
            blivit färre.
          </note>
          <note type="speaker">
            Anf. 116 SYLVIA LINDGREN (s):
          </note>
          <note>
            Herr talman! Det är nästan så att man beklagar att man behöver
            begära ordet, för vi som gillar det här med arbetsmiljöfrågor
            inser att arbetssituationen för ministern måste vara ganska svår
            här just nu.
          </note>
          <note>
            Jag ska nu gå över till frågan om de funktionshindrade. Vi har
            haft en sådan debatt tidigare.
          </note>
          <note>
            Antalet arbetssökande funktionshindrade som är inskrivna på arbetsförmedlingarna
            har ökat de senaste åren. I Stockholms län är det inte ovanligt
            att en arbetsförmedlare har ansvar för 100150 arbetssökande med
            funktionshinder. Prognosen är att gruppen riskerar att öka, eftersom
            regeringen har aviserat en allmän omprövning av alla sjukersättningar
            för dem som inte fyllt 60 år. Även här slår bantningen av arbetsmarknadsutbildningarna
            och de så kallade förberedande utbildningarna igenom.
          </note>
          <note>
            I Stockholms län har bantningen haft direkta effekter på arbetsförmedlarnas
            möjligheter att göra så kallade arbetsförmågebedömningar hos funktionshindrade.
            Tidigare handlade länsarbetsnämnden upp stora delar av dessa tjänster
            av externa aktörer, vilket det nu inte längre finns utrymme för.
          </note>
          <note>
            Möjligheten att göra arbetsförmågebedömningar begränsas ytterligare
            eftersom arbetsförmedlaren själv måste göra hela insatsen att
            leta upp lämpliga arbetsgivare. Den tid som finns för detta begränsas
            när man har uppemot 100150 sökande att administrera.
          </note>
          <note>
            Risken är att utvecklingen leder till ett kraftigt försämrat
            stöd och framför allt till en dålig kvalitet i arbetet med de
            arbetssökande. Kontakterna med företagen försvåras när resurserna
            minskar.
          </note>
          <note>
            Detta, herr talman, är ingenting som vi har hittat på eller kommit
            fram till helt ovetande, utan vi har faktiskt varit runt på en
            rad arbetsförmedlingar, inte minst i den här regionen, och försökt
            lyfta fram frågorna om ungdomars situation och funktionshindrades
            situation. Det är utifrån det som vi för frågorna vidare.
          </note>
          <note type="speaker">
            Anf. 117 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag har debatterat samma fråga med några av Sylvia
            Lindgrens och Jasenko Omanovics partikamrater tidigare. Och jag
            vill tacka för att ni tar upp debatten, för det är en oerhört
            viktig diskussion att föra.
          </note>
          <note>
            Vi vet att arbetskraftsdeltagandet bland funktionshindrade är
            väsentligt lägre än bland den övriga befolkningen. I grund och
            botten finns det inget skäl för det. Det kan naturligtvis i det
            individuella fallet vara så att man inte har hundra procents arbetsförmåga
            kvar.
          </note>
          <note>
            Jag skulle vilja vända på det och se det ungefär så här: Det
            ska inte spela någon roll vilken storlek man har på hjulen på
            sin kontorsstol. Det ska inte vara någon skillnad om man, som
            vi som inte är funktionshindrade, har små hjul på stolen eller
            om man är funktionshindrad och har stora hjul. Vår uppgift måste
            vara att efter bästa förmåga utjämna den typen av skillnader och
            att få även funktionshindrade tillbaka i arbete utifrån den arbetskapacitet
            som de faktiskt har. Då tycker jag att utgångspunkten måste vara
            den individuella möjligheten eller förmågan att ta sig tillbaka.
          </note>
          <note>
            Jag har haft samtal och diskussioner med handikapporganisationer,
            bland annat DHR och HSO, för att höra deras syn på vad det är
            för hinder som står i vägen och vilken typ av åtgärder som är
            viktiga. Och det finns en lång rad åtgärder som de kommer tillbaka
            till. Den första är naturligtvis att stärka Diskrimineringsombudsmannens
            verksamhet det som kommer att bli Diskrimineringsombudsmannen.
            Inte sällan kan det förekomma multidiskriminering om man är funktionshindrad
            man kanske också är kvinna, gammal eller vad det nu kan vara.
          </note>
          <note>
            Vi måste se till att så mycket det går motverka den typen av
            illegal diskriminering med de legala medel som finns för att beivra
            den typen av beteenden. Det är ett mer preventivt syfte. Men i
            ett något mer proaktivt syfte finns det också mer att göra.
          </note>
          <note>
            Arbetsmarknadens parter har olika typer av konstellationer för
            att hjälpa till med att få in invandrare på arbetsmarknaden, men
            man har inte motsvarande när det gäller funktionshindrade, vilket
            skulle vara en önskan från min sida. Varför inte sluta sig samman
            och gå igenom vilka typer av överenskommelser man kan sluta och
            vilken typ av proaktivt arbete arbetsmarknadens parter kan göra
            för att minska den typen av fördomar som finns mot många funktionshindrade?
            Det gäller både fysiskt funktionshindrade och, inte minst, personer
            med olika typer av psykiska handikapp. Detta är två parametrar.
          </note>
          <note>
            Det vi kan göra är naturligtvis att bidra till det på olika sätt,
            dels genom att föregå med gott exempel, dels genom att göra det
            som vi har gjort. Vi har nämligen anslagit en knapp miljard mer
            för de kommande åren just till anställningar inom Samhall, lönebidrag
            och annat. Det gör vi för att hjälpa dem som behöver hjälpen allra
            mest och som inte har en egen förmåga ens i goda tider. Vi kommer
            naturligtvis att fortsätta debattera matchning och vad det nu
            kan vara.
          </note>
          <note>
            Här tror jag att vi får fortsätta att ha en bred och öppen dialog,
            naturligtvis också med de olika organisationer som finns på det
            här området.
          </note>
          <note>
            En debatt som jag gärna inbjuder till, och som jag hoppas att
            vi kan fortsätta att ha framöver, är vad vi gör med den så kallade
            rehabröran som de funktionshindrade själva beskriver det det vill
            säga svårigheten att få en korrekt beskrivning och handläggning
            av den rehabilitering man behöver för att kunna komma tillbaka
            till arbetet. Här finns betydligt mer att göra. Jag hoppas att
            vi kan få en intressant och spännande diskussion om vad det skulle
            kunna vara och hur vi bättre ser till att få det att funka. Jag
            tror nämligen att vi vill samma sak. Det ska inte spela någon
            roll om hjulen på kontorsstolen är stora eller små.
          </note>
          <note type="speaker">
            Anf. 118 JASENKO OMANOVIC (s):
          </note>
          <note>
            Herr talman! Jag blir lite brydd. Det är andra gången i en debatt
            som statsrådet använder små och stora hjul. Jag vet inte hur jag
            ska uppfatta det.
          </note>
          <note>
            Statsrådet och jag har den förmånen när vi sätter oss i våra
            kontorsstolar att när vi småningom vill ta en kopp kaffe reser
            vi oss upp och går och hämtar kaffe. Eller om vi behöver gå på
            toa kan vi resa oss ur stolen. Men för den som har stora hjul
            är dessa två hjul den personens ben. Så där tror jag att statsrådet
            gör en felaktig jämförelse.
          </note>
          <note>
            Man kan tolka detta vidare och säga att okej, då ska vi anpassa
            arbetsplatsen så att den som har stora hjul kan ta sig till fikarum,
            toalett, sammanträdesrum och allt. Hur blir det då om vi bygger
            ut tanken och säger: Okej, hur blir det med de döva som jag började
            debatten med? Hur blir det för dem? Ska de bara gå runt och vifta
            med händerna och le och då är allt bra? Eller ska man även anpassa
            arbetsplatsen för dem? Då måste man lära oss andra på arbetsplatsen
            teckenspråk.
          </note>
          <note>
            Jag tycker, herr talman, inte om jämförelsen mellan stora och
            små hjul. Det måste jag säga när jag nu hör den för andra gången.
            Jag tycker faktiskt att det är lite nonchalant att jämföra det.
          </note>
          <note>
            Jag kan förstå att statsrådet har en tanke där om att vi inte
            ska ha fördomar. Jag hoppas att vi alla jobbar för att inte ha
            några fördomar. Men vi ska ändå inte säga att det inte är något
            problem. Vi ska jobba för att förebygga att det inte blir något
            problem. Men att jämföra med kontorsstolshjul tycker jag var att
            ta i.
          </note>
          <note>
            Som jag nämnde när det gäller funktionshindrade som är döva finns
            det i dag 10 000 personer i landet som är från 020 år och döva
            och hörselskadade. De kommer snart ut på arbetsmarknaden. I dag
            är det så att arbetslösheten bland döva och hörselskadade ungdomar
            är högre än bland ungdomar utan funktionshinder. Vad tänker ministern
            göra åt det?
          </note>
          <note>
            Antalet lönebidrag och OSA-platser minskar. Vad tänker ministern
            göra? Det enda svaret jag fick var att Ams och arbetsförmedlingarna
            får göra den politiska prioriteringen. Utifrån den debatten som
            Luciano hade tidigare om att arbetsförmedlarna har en utsatt arbetsmiljö
            tycker jag inte att de även ska göra politiska prioriteringar
            åt regeringen. Det tycker jag är fel. Regeringen måste själv säga:
            Detta vill vi prioritera, dessa grupper vill vi prioritera. Jag
            hoppas innerligt att också funktionshindrade ligger på den prioriteringslistan.
          </note>
          <note type="speaker">
            Anf. 119 SYLVIA LINDGREN (s):
          </note>
          <note>
            Herr talman! Man kan ganska tydligt se att där man har satt in
            resurser och åtgärder har det också blivit resultat. Sätter man
            in särskilda resurser för arbetsförmedlare att söka upp företagare
            och förbereda möjligheter för att få ut funktionshindrade ger
            det resultat.
          </note>
          <note>
            Det finns sådana exempel i andra sammanhang också. Ministern
            har själv berömt detta med 50- plusverksamheten i en av Hötorgsskraporna
            i Stockholm. Vilket fantastiskt resultat, men vilka resurser man
            har gett! Vilken guldkant! Gör man det på de områden som har det
            svårast kan det få positiva effekter. Och det är viktigt att de
            goda exemplen sprids vidare.
          </note>
          <note>
            Det vi ser i dag är att när man skär ned på arbetsförmedlingarnas
            resurser får det negativa konsekvenser för dem som står långt
            ifrån. Det är långtidsarbetslösa ungdomar och inte minst funktionshindrade.
            Det är därför det är så viktigt att hålla denna debatt vid liv.
          </note>
          <note>
            Kontakten med företagarna i dessa frågor är viktig för att få
            den berömda matchningen att fungera. Där kan vi diskutera socialt
            företagande, kooperativa företag, kontakter och så vidare för
            att på så sätt komma till rätta med det.
          </note>
          <note>
            De goda exemplen måste spridas vidare, och vi måste se till att
            ha tillräckliga resurser där de bäst behövs. Och kritiken mot
            att man tar bort dessa resurser är knivskarp från Arbetsmiljöverket,
            arbetsförmedlingarna och andra.
          </note>
          <note type="speaker">
            Anf. 120 Arbetsmarknadsminister SVEN OTTO LITTORIN (m):
          </note>
          <note>
            Herr talman! Först klagar Jasenko Omanovic på brist på engagemang.
            Sedan får jag kritik för att jag visar engagemang. Jag har lite
            svårt att veta hur jag ska tolka det.
          </note>
          <note>
            När det gäller liknelsen med hjulen har alla liknelser problem.
            Jag fick den liknelsen av HSO:s generalsekreterare. Jag tyckte
            att det var en bra liknelse för den handlar just om de fördomar
            som finns mot personer som har olika typer av handikapp. Det låg
            inget mer bakom det annat än att jag tycker att det så väl fångar
            den typen av känslor som man säkert kan uppleva om man sitter
            i rullstol. Varför ska jag behandlas annorlunda för att jag har
            lite större hjul? Och det var det som var min poäng.
          </note>
          <note>
            När det gäller antalet personer med lönebidrag kan jag bara konstatera
            att lönebidragen beviljas utifrån en individuell prövning. Och
            det kan skilja sig lite från månad till månad. Men det finns pengar
            för ytterligare ett par tusen lönebidragsanställda.
          </note>
          <note>
            Jag konstaterar också att under de fem första månaderna 2007
            hade andelen personer med funktionshinder i Amsprogram ökat till
            26 procent från 21 procent för ett år sedan. Det visar att det
            händer saker. Det finns också en stor andel funktionshindrade
            som nu får nystartsjobb. Det är också mycket bra.
          </note>
          <note>
            Totalt sett lägger vi 1 miljard mer på Samhall, lönebidrag och
            den typen av åtgärder över de tre år som vi nu pratar om än den
            socialdemokratiska regeringen gjorde. Det visar på att engagemanget
            inte bara är i ord utan också i handling.
          </note>
          <note>
            Sylvia Lindgren har väldigt rätt i att goda förebilder och exempel
            talar högst. Sylvia Lindgren tog också på ett förtjänstfullt sätt
            upp det sociala företagandet som exempel. Vi har flera exempel
            där man har jobbat på ett fantastiskt bra sätt när det gäller
            funktionshindrade. Fountain House är ett sådant exempel. De jobbar
            med ett stort engagemang. Det finns ett företag i Kristinehamn
            som heter Left is right som jobbar med barn som har Aspergers
            syndrom. Barnens föräldrar har varit med och satt i gång det,
            och där försöker man jobba med att dra fördel av det som är Aspergersbarnens
            kännetecken såsom noggrannhet, kontroll och förmågan att leverera
            samma kvalitet hela tiden. Man har nu bildat ett bolag för att
            kunna tillgodogöra sig de kunskaper och kompetenser som de har.
          </note>
          <note>
            Jag håller helt med och tar gärna emot alla goda exempel. Jag
            var på Basta för någon månad sedan. De jobbar med en helt annan
            målgrupp, men det är mycket intressant att se det personliga engagemanget
            som ofta är så oerhört viktigt och att man som enskild individ
            när man befinner sig i denna besvärliga situation känner sig sedd
            som människa och inte som problem. Vi kan ha olika åsikter om
            mycket, men just den utgångspunkten tror jag nog att vi delar.
          </note>
          <note type="speaker">
            Anf. 121 JASENKO OMANOVIC (s):
          </note>
          <note>
            Herr talman! Nu har vi fått in i protokollet att ministern berättade
            om hjulen för att få bort fördomar. Det är bra, för annars kunde
            man ha uppfattat det annorlunda och lite dubbelsidigt såsom jag
            gjorde efter att ha hört den jämförelsen för andra gången i debatten.
          </note>
          <note>
            Arbetsförmedlingen, inte regeringen, ska prioritera om man har
            råd och möjlighet att satsa på funktionshindrade. Det tycker jag
            är beklagligt.
          </note>
          <note>
            Nu märkte jag att det plötsligt passar att säga att den här gruppen
            inte finns med i den totala arbetslösheten utan man står i program.
            Det var intressant och en ny upplevelse.
          </note>
          <note>
            Det finns alltså en del grupper som står i den öppna arbetslösheten
            i program och det finns andra grupper som står bara i den totala
            arbetslösheten.
          </note>
          <note>
            Herr talman! Jag tror att vi kommer att fortsätta att diskutera
            detta även under hösten. Jag hoppas att ministern under sommaren
            får tid att vila ut och att han kommer med kloka förslag i höst
            så att vi någon gång kan ha samma åsikt i politiska frågor.
          </note>
          <note>
            Jag tackar för interpellationsdebatten och önskar både personalen,
            talmannen och ministern trevlig sommar.
          </note>
          <note type="speaker">
            Anf. 122 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag ska inte förlänga debatten. Jag önskar Sylvia
            Lindgren, Jasenko Omanovic, Börje Vestlund, Kalle Larsson och
            talmannen med medarbetare en härlig, skön och avkopplande sommar.
          </note>
          <note>
            Efter elva interpellationer på raken i dag och 78 totalt, kommer
            jag att göra mitt allra bästa för att, i enlighet med den nya
            arbetstidslagen, få elva timmars sammanhängande dygnsvila efter
            jourarbete.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 2006/07:611 om sjukvård till asylsökande
            och gömda
          </note>
          <note type="speaker">
            Anf. 123 Statsrådet TOBIAS BILLSTRÖM (m):
          </note>
          <note>
            Herr talman! Kalle Larsson har frågat mig vilka åtgärder jag
            avser att vidta för att asylsökandes rätt till hälsoundersökningar
            ska tillgodoses, vilka åtgärder jag avser att vidta för att människor
            inte ska nekas vård i Sverige, vilka åtgärder jag avser att vidta
            för att asylsökande lagstiftningsmässigt inte ska hamna i ett
            sidospår där rätten till sjukvård inte vilar på samma principer
            som gäller för alla andra.
          </note>
          <note>
            Vidare har Kalle Larsson frågat mig vilka åtgärder jag avser
            att vidta för att se över hur en utökad rätt till full sjukvård
            för asylsökande och gömda ska genomföras samt vilka åtgärder jag
            avser att vidta för att sjukvårdspersonal ska förfoga över nödvändig
            kunskap om sekretesslagens innehåll i fråga om gömda personer
            som söker sjukvård.
          </note>
          <note>
            Regeringen är medveten om och bekymrad över det relativt låga
            antalet asylsökande som genomför en hälsoundersökning. För den
            asylsökande kan hälsosamtalet vara den första kontakten med svensk
            sjukvård och det är därför viktigt att personer med särskilda
            behov identifieras på ett tidigt stadium. Enligt överenskommelsen
            mellan staten och Sveriges Kommuner och Landsting ska alla asylsökande
            erbjudas en kostnadsfri hälsoundersökning. Enligt vad jag har
            erfarit från Socialstyrelsen kommer ett uppdaterat meddelandeblad
            om hälsosamtal för asylsökande att färdigställas före årsskiftet
            i syfte att informera landstingen om riktlinjer för hälsosamtal
            och hälsoundersökningar för asylsökande.
          </note>
          <note>
            Enligt hälso- och sjukvårdslagen är landstingen skyldiga att
            erbjuda omedelbar hälso- och sjukvård till alla som vistas inom
            landstinget, även de som inte är bosatta där. Denna skyldighet
            omfattar även personer som vistas i Sverige illegalt. Bestämmelsen
            medför inte någon skyldighet för landstingen att tillhandahålla
            vården kostnadsfritt eller till ett särskilt lågt pris. Ingen
            får dock nekas omedelbar vård på grund av bristande betalningsförmåga.
            Det är landstingen som organiserar vården i Sverige och det är
            i första hand deras ansvar att se till att lagen efterföljs.
          </note>
          <note>
            Asylsökande barn erbjuds i dag samma hälso- och sjukvård samt
            tandvård som barn bosatta i Sverige. Detsamma gäller även för
            gömda barn. För asylsökande vuxna erbjuder Sverige omedelbar vård
            och vård som inte kan anstå det vill säga sådan vård som behövs
            för att förebygga akuta sjukdomstillstånd. Den hälso- och sjukvård
            som asylsökande med flera har tillgång till är i överensstämmelse
            med EG-direktivet om mottagandevillkor för asylsökande och innebär
            även i vissa avseenden betydligt mer långtgående åtaganden än
            vad direktivet fordrar. Inom Regeringskansliet pågår sedan en
            tid beredning av en lagreglering av asylsökandes och vissa andra
            utlänningars hälso- och sjukvård. Förslaget som bereds innebär
            att nuvarande ordning med överenskommelse mellan staten och Sveriges
            Kommuner och Landsting ersätts av en lag.
          </note>
          <note>
            Frågan om landstingen ska erbjuda något annat än omedelbar vård
            även till vuxna gömda är föremål för fortsatta överväganden inom
            Regeringskansliet. Om vården ska utvidgas ytterligare för asylsökande
            eller om vuxna gömda ska erbjudas något annat än omedelbar vård
            krävs att en utredning ser över detta. I nuläget saknas beredningsunderlag
            för att ändra innehållet i lagrådsremissens förslag.
          </note>
          <note>
            Sekretess gäller inom hälso- och sjukvården för uppgift om enskilds
            hälsotillstånd eller andra personliga förhållanden, om det inte
            står klart att uppgiften kan röjas utan att den enskilde eller
            någon närstående till den enskilde lider men. Det finns en skyldighet
            för hälso- och sjukvårdspersonal att på begäran av en domstol,
            åklagarmyndighet, polismyndighet, kronofogdemyndighet eller skattemyndighet
            uppge om en person vistas på sjukvårdsinrättningen. Däremot finns
            det inte någon rätt att på eget initiativ lämna sådana uppgifter.
            Det är naturligtvis beklagligt om det finns brister inom detta
            område.
          </note>
          <note>
            Sveriges Kommuner och Landsting och Socialstyrelsen besöker årligen
            landstingen runt om i Sverige i syfte att informera om vad som
            gäller vid vård av asylsökande och gömda. Frågor om hur sekretessbelagda
            uppgifter ska hanteras ingår ständigt som en del av den informationen.
          </note>
          <note type="speaker">
            Anf. 124 KALLE LARSSON (v):
          </note>
          <note>
            Herr talman! Jag tackar statsrådet för svaret och 16 tidigare
            interpellanter för uppvärmningen.
          </note>
          <note>
            Vi har en viktig och intressant diskussion framför oss här i
            kammaren en stund innan sommaruppehållet tar vid. Den rör ganska
            grundläggande och viktiga frågor. Den rör rätten till hälsa och
            rätten till liv, den rätt som alla människor borde ha att få den
            vård man behöver när man behöver den.
          </note>
          <note>
            Här finns det stora brister i Sverige och i många andra länder
            när det gäller hur människor som är gömda och asylsökande får
            den rätten tillgodosedd. Det är inte jag ensam som påstår det.
            Det gör många andra också. FN:s särskilde rapportör Paul Hunt
            har gjort det vid flera tillfällen bland annat i en rapport i
            mars. Vid sitt återbesök i Sverige denna vecka framkom ytterligare
            kritik mot det svenska sättet att hantera dessa frågor.
          </note>
          <note>
            Centerpartistiska riksdagsledamöter har lämnat den kritiken,
            även om de sedan inte har röstat för den här i kammaren. Kristdemokraterna
            lämnade en rapport för två veckor sedan som handlar om detta.
            Den var betydelsefull och viktig, tycker jag.
          </note>
          <note>
            Visst har vi bekymmer. Vi kan se på hälsoundersökningarna. Det
            är bara 30 procent av de nyanlända asylsökande som genomgår en
            hälsoundersökning. Det kan inte vara tillfredsställande. Jag försöker
            att i statsrådets svar se en försiktig kritik av detta förhållande
            och inställningen att det borde göras mer och att det borde göras
            bättre.
          </note>
          <note>
            Visst har vem som helst som befinner sig i Sverige rätt att få
            akutvård. Det går inte att hindra någon i dörren till sjukhuset
            eller akutintaget och säga: Du är inte välkommen. Du har inte
            pengar nog att betala.
          </note>
          <note>
            Det problem som man ställs inför som asylsökande eller gömd är
            att man riskerar att få en räkning i brevlådan när man får uppehållstillstånd.
            Landstingen gör lite olika, men i flera fall har den som har fått
            uppehållstillstånd samtidigt fått en räkning på 20 000, 30 000,
            40 000 och upp mot 75 000 kronor, som är det högsta belopp som
            jag har sett, för en förlossning eller en operation som man var
            tvungen att genomgå. Det är naturligtvis inte särskilt välkomnande
            från det land som man har fått tillstånd i. Här måste staten göra
            insatser för att försöka hitta ett sätt att subventionera detta.
          </note>
          <note>
            Min något återhållsamma ton i det här första inlägget beror på
            att jag tror att vi är på väg mot något som skulle kunna kallas
            en lösning. Jag ska inte förutskicka att jag är säker på hur den
            kommer att se ut eller att jag kommer att gilla den när den är
            klar.
          </note>
          <note>
            En annan minister än Tobias Billström har alldeles nyligen tagit
            ställning i den här frågan. Göran Hägglund uttalar sig i dagens
            Göteborgs-Posten. Det är den tidning som, om det är tillåtet att
            för kammarens protokoll säga det, väl och noggrant har följt hur
            de här frågorna hanteras. Göran Hägglund säger att tiden är mogen
            för att också gömda flyktingar ska få del av svensk vård. Han
            ger också öppningar för att man som gömd och asylsökande måste
            slippa få en räkning när man sedan får uppehållstillstånd.
          </note>
          <note>
            Inledningsvis ska jag ge chansen att få ut lite mer av svaret
            än de ganska allmänna omdömen som står i det skriftliga svaret.
          </note>
          <note>
            Jag ställer en direkt fråga till Tobias Billström: Är det så
            att ni nu är i färd med att komma överens mellan departementen
            om en ny ordning som skulle kunna ge människor, också gömda och
            asylsökande, den vård de behöver? Och hur skulle en sådan reglering
            i så fall kunna se ut? Talar ni fortfarande som den promemoria
            som tidigare utfärdades om en särskild lag för asylsökande och
            gömda? Eller anser ni som vi i Vänsterpartiet att de bör omfattas
            av den allmänna hälso- och sjukvårdslagen och få vård på precis
            samma villkor som de som är bosatta i landet?
          </note>
          <note type="speaker">
            Anf. 125 Statsrådet TOBIAS BILLSTRÖM (m):
          </note>
          <note>
            Herr talman! Ja, rätten till hälsa är en mänsklig rättighet.
            Det är viktigt att understryka i den här diskussionen att alla
            asylsökande som kommer till Sverige bör ges information om möjligheten
            till hälsosamtal. Det är å ena sidan viktigt att människor går
            dit och tar chansen att genomgå en ordentlig undersökning, som
            ger information om status.
          </note>
          <note>
            Å andra sidan är det också viktigt att peka på att hälsosamtalet
            faktiskt är frivilligt. Den asylsökande har alla möjligheter att
            tacka nej till det. Den frivilligheten bör fortsatt finnas med
            i systemet.
          </note>
          <note>
            Inom Regeringskansliet pågår sedan en tid tillbaka beredning
            av lagreglering av asylsökandes och vissa andra utlänningars hälso-
            och sjukvård. Den nuvarande ordningen är baserad på en överenskommelse
            mellan å ena sidan staten, å andra sidan Sveriges Kommuner och
            Landsting, SKL, tidigare Kommunförbundet och Landstingsförbundet,
            som numera är hopslagna. Förslaget som bereds innebär att överenskommelsen
            ska ersättas av en lag. I och med en sådan lagreglering kommer
            rätten till ett hälsosamtal att kodifieras, att lagregleras. Men
            samtalet kommer fortsatt att vara icke obligatoriskt. Det återstår
            att se vad som kommer att bli slutresultatet när lagregleringen
            är färdig.
          </note>
          <note>
            Utöver detta har vi en utredning om mottagandevillkor för asylsökande.
            Den har haft till uppgift att ta ställning till hur mottagandedirektivet
            om minimivillkoren för asylsökande ska genomföras i Sverige. Utredningen
            har bedömt att den vård som ges till asylsökande i Sverige enligt
            den överenskommelse mellan staten och SKL som jag precis nämnde
            motsvarar direktivets krav. Dessutom går överenskommelsen delvis
            längre än direktivet fordrar, vilket är viktigt att nämna i sammanhanget.
            Betydligt längre än direktivet fordrar går åtagandena i synnerhet
            och bland annat i fråga om hälso- och sjukvården för asylsökande
            barn. Det är en kategori som är särskilt viktig att uppmärksamma
            i sammanhanget.
          </note>
          <note>
            Det är regeringens ambition att den enskilda asylsökandens möjlighet
            att få vård och behandling tydligt ska framgå av lagen. För att
            man ska uppnå en tydligare reglering av den hälso- och sjukvård
            för asylsökande som de i praktiken erhåller det är viktigt att
            påminna kammaren om att de i praktiken erhåller den bereds den
            inom Regeringskansliet, så att vi får en kompletterande lagstiftning
            på området.
          </note>
          <note>
            Jag anser som statsråd och ansvarig för delar av hälso- och sjukvården,
            i synnerhet när det gäller de här frågorna, att det är viktigt
            att understryka att jag ser lagregleringen som ett viktigt steg
            framåt. Den kommer att innebära att den enskildes rättigheter
            på området förtydligas och stärks. Det finns detaljer som kammaren
            säkert kommer att ha anledning att fortsätta att diskutera när
            lagförslaget väl ligger på bordet, men det är viktigt att understryka
            att vi nu tar stora steg framåt genom den planerade lagregleringen.
            Det är angeläget att understryka det.
          </note>
          <note type="speaker">
            Anf. 126 KALLE LARSSON (v):
          </note>
          <note>
            Herr talman! Det var inte mycket till förtydliganden tyvärr.
            Det är synd, när vi nu har chansen att ta ett ytterligare steg.
            Vad är det egentligen vi får höra? Jo, att mottagandedirektivet
            inte kräver några förbättringar av Sverige på den här punkten.
            Det som görs är tillräckligt.
          </note>
          <note>
            Det kan ju vara okej att man nöjer sig med att uppfylla EU:s
            minimiregler. Men förhoppningen är väl att vi ska kunna gå längre
            om vi gemensamt tycker att detta är eftersträvansvärt. Det är
            den första frågan. Vore det inte bra att göra det vi vill, i stället
            för att nöja sig med att göra det vi måste göra enligt EU?
          </note>
          <note>
            Statsrådet talade under långa delar av sitt anförande om att
            det behövs en lagreglering. Det är säkert riktigt. Men det viktiga
            är att veta vad lagen kommer att innehålla. Jag förstår att det
            pågår ett beredningsarbete och har all respekt för det. Det finns
            en hel del saker att fundera över innan man lägger fram ett förslag
            till kammaren. Just den här lagregleringen har dock beretts i
            kanske något år sammantaget, även under den tidigare regeringen,
            så man borde väl snart kunna komma fram med något. Men vad är
            det egentligen, i alla fall ungefärligen, vi kommer att få se?
            Att vi får en lag är ingen stor sak. Den stora saken är ju om
            lagen gör situationen bättre eller inte.
          </note>
          <note>
            Den promemoria, Hälso- och sjukvård samt tandvård för asylsökande
            m.fl. , som Utrikesdepartementet tidigare har formulerat och som
            ligger till grund för beredningsarbetet, utesluter gruppen gömda
            vuxna. Det är en del av kritiken från Paul Hunt, FN:s särskilda
            rapportör, och från många av oss som arbetar intensivt med flyktingpolitiska
            frågor. Man bortser helt och hållet från en grupp som trots allt
            finns i Sverige i tusental.
          </note>
          <note>
            Vi kan ha olika åsikter, Tobias Billström och jag, när det gäller
            hur den gruppen ska hanteras. Det har kammarens protokoll många
            gånger visat. Jag tycker att de bör få chansen att stanna, Tobias
            Billström tycker att de bör åka hem. Men det vi nu diskuterar
            är om de så länge de ändå är här ska få möjligheten till vård
            om de drabbas av sjukdom och allvarliga olyckor, för att inte
            få ett ännu sämre liv.
          </note>
          <note>
            I dag är personer som lever gömda hänvisade till hemliga underjordiska
            kliniker som bara finns på några håll i landet om de inte ska
            behöva betala många tusen kronor för vården. Det har gjorts tv-reportage
            och tidningsartiklar om detta, och det kan knappast vara obekant
            för ministern att det är på dessa kliniker, där sjuksköterskor
            och läkare arbetar gratis och många frivilligorganisationer ställer
            upp för att människor ska få grundläggande sjuk- och hälsovård,
            som den här vården i dag bedrivs. Det kan ändå inte vara rimligt
            att det är så vården ska organiseras i ett samhälle med de resurser
            som det svenska samhället ändå har.
          </note>
          <note>
            Jag kan också hänvisa till vad Göran Hägglund har sagt. Nu är
            citat alltid som de är; de kan vara lite förvridna och så. I alla
            fall håller jag med Göran Hägglund om det stämmer att han har
            sagt att det inte kan vara rimligt att en kvinna som lever gömd
            och föder ett barn på ett svenskt sjukhus sedan får en faktura
            från landstinget på 25 000 kronor när hon får asyl. Det är inget
            bra välkomnande. Vidare: Sverige ställer man med all rätt högre
            krav på än till exempel Rumänien. Vi har möjlighet att här gå
            före och göra större insatser.
          </note>
          <note>
            Frågan återstår, och jag hoppas ändå att vi kan få ett lite tydligare
            svar på vad lagstiftningen förväntas innehålla. Att man bereder
            ett förslag i Regeringskansliet är väl känt sedan lång tid tillbaka,
            och det har också skett under väldigt lång tid. Men är det så
            att det lagförslag som nu bereds innebär att de asylsökande och
            gömda ska in under den ordinarie hälso- och sjukvårdslagen? Och
            ska de i så fall också få rätt till sjukvård på samma villkor
            som de som är bosatta i landet?
          </note>
          <note type="speaker">
            Anf. 127 Statsrådet TOBIAS BILLSTRÖM (m):
          </note>
          <note>
            Herr talman! Det är angeläget och viktigt att understryka här
            i kammaren att de här frågorna måste behandlas i rätt ordning.
            Dessutom måste man behandla dem med rätt ingångsvärden. Problemet
            med den situation vi står inför illustreras väldigt tydligt av
            det faktum att den förra regeringen inte utredde frågan om utvidgad
            vård för asylsökande och om de så kallade gömda vuxna skulle erbjudas
            annat än omedelbar vård.
          </note>
          <note>
            Det gör att vi i dagsläget saknar beredningsunderlag för att
            utvidga vården för de grupper jag nyss nämnde. Detta är ett problem.
            Det är ett problem därför att det också innebär att vi måste ta
            hänsyn till ett flertal olika följdfrågor. Om vården till asylsökande
            och så kallade gömda ska utvidgas kommer det att kräva att en
            utredning tillsätts alternativt att en departementspromemoria
            skrivs för att se över detta, precis i enlighet med de rutiner
            som finns i Regeringskansliet, men också för att säkerställa att
            regeringen gör rätt och att kammaren har ett väl underbyggt underlag
            att ta ställning till.
          </note>
          <note>
            Men regeringens avsikt är inte att fördröja det lagstiftningsarbete
            som redan pågår, utan att skyndsamt ge förslag till att lagreglera
            den fråga som jag nämnde tidigare, både i svaret och i den förra
            repliken, nämligen hur vi ska kunna stärka de asylsökandes och
            andra utlänningars rätt till hälso- och sjukvård. Drar vi i gång
            en ny apparat på det här området kommer vi att ställas inför förseningar.
            Det gäller för regeringen att överväga huruvida det är en önskvärd
            ordning. Jag bedömer det som problematiskt om man skulle vidta
            en sådan åtgärd.
          </note>
          <note>
            Därutöver finns det som Kalle Larsson känner till, och som han
            också nämnde i sitt inlägg olika åsikter i den här frågan. De
            personer som har kommit till Sverige som asylsökande, fått sitt
            ärende prövat i domstol och inte bedömts vara i behov av skydd
            förväntas i enlighet med internationell rätt och internationella
            konventioner återvända till sitt hemland.
          </note>
          <note>
            Vårt system i Sverige ska självfallet vara humanitärt. Det ska
            ställa upp för de människor som är i behov av skydd. Men det ska
            samtidigt inte inbjuda en olämplig användning. Den fråga vi måste
            ställa oss är: Om alla personer som uppehåller sig i vårt land
            skulle ha rätt, och dessutom en ovillkorlig rätt, till fullständig
            vård, vad skulle det kunna bidra till att sända ut för signaler?
          </note>
          <note>
            Skulle det vara oönskade signaler? Skulle det vara signaler som
            skickas ut till omvärlden om att vårt system i själva verket ser
            annorlunda ut än vad vi har avsett att det skulle göra? Tanken
            att en person som har fått sitt ärende prövat, och som jag sade
            nyss inte har befunnits i behov av skydd, ska återvända till sitt
            hemland är en grundprincip och en grundpelare för integriteten
            i vårt asylsystem.
          </note>
          <note>
            Mot den bakgrunden finner jag det vara inkonsekvent och otydligt
            om staten skulle ersätta landstingen för hälso- och sjukvård för
            personer som inte har rätt att vistas i Sverige enligt samma ordning
            som gäller för asylsökande. Det är i den diskussionen och den
            distinktionen som hela elementet i debatten egentligen ligger.
          </note>
          <note>
            När detta är sagt är det viktigt att understryka att barnen inte
            får lov att drabbas på grund av föräldrarnas gärningar. Regeringen
            stöder därför den nuvarande ordningen att asylsökande barn och
            så kallade gömda barn ska erbjudas vård på samma villkor som barn
            bosatta i Sverige.
          </note>
          <note>
            Denna ordning kommer också att lagregleras enligt det förslag
            till lagstiftning som jag precis nämnde bereds inom Regeringskansliet.
          </note>
          <note type="speaker">
            Anf. 128 KALLE LARSSON (v):
          </note>
          <note>
            Herr talman! Det är alltid denna rädsla och byråkratisering av
            svaren. Det gör mig fundersam över vad som egentligen är den brinnande
            kärnan i Tobias Billströms engagemang. Det handlar om en rädsla
            för att vi ska få ett system som är så bra att det kanske drar
            åt sig människor från andra länder som får signaler om att vårt
            system är ett annat än vad som var avsett.
          </note>
          <note>
            Släpp rädslan och börja tro på någonting, börja agera och börja
            ta ledningen för de här frågorna i en riktning som du åtminstone
            väljer själv eller tillsammans med dina regeringskolleger, eller
            varför inte tillsammans med breda lager i den svenska riksdagen.
            Det finns även partier som står närmare ditt parti än mitt parti
            som vill ha en reglering som innebär att man får mer rättigheter
            och ökad vård även som gömd vuxen.
          </note>
          <note>
            Det är en byråkratisering. Jag får ännu en gång föredraget för
            mig hur en beredningsprocess i Regeringskansliet går till. Jag
            är väl medveten om detta. Jag ha varit indragen i ett antal regeringspromemorior
            som har skrivits och också en hel del lagstiftningsarbete på departementsnivå
            för att sedan föra det vidare till riksdagsbehandling, och så
            vidare.
          </note>
          <note>
            Det jag frågar efter nu är inte i första hand hur beredningen
            går till. Det jag nu frågar efter är vad Tobias Billström vill.
            Jag är förvånad över att det är så lätt för andra ministrar att
            säga vad de vill. Göran Hägglund är ett sådant exempel. Han vågar
            säga: Tiden är mogen för att också gömda flyktingar ska få del
            av svensk vård.
          </note>
          <note>
            Vi efterlyser på något sätt här under de sista klämtande minuterna
            inför sommaravslutningen en vilja, en drivkraft, en idé hos Tobias
            Billström. Det måste inte vara denna. Man kan lika gärna säga:
            Vi ska faktiskt se till att gömda inte får någon som helst vård.
            Vad är det för besked vi egentligen får?
          </note>
          <note>
            Avslutningsvis vill jag säga något om dem som lever gömda. Det
            är inte alls som Tobias Billström säger att alla dessa personer
            har fått sina ärenden prövade i domstol. Det finns tusentals människor
            här i landet som aldrig har fått sina ärenden prövade i domstol
            utan enligt den gamla rättsosäkra ordningen och i några fall enligt
            den tillfälliga asyllagen.
          </note>
          <note type="speaker">
            Anf. 129 Statsrådet TOBIAS BILLSTRÖM (m):
          </note>
          <note>
            Herr talman! Regeringen anser att Sverige uppfyller rätten till
            hälsa. Det vore inkonsekvent av regeringen att erbjuda dessa rättigheter
            till personer som olagligen vistas i landet. Det skulle riskera
            att på sikt undergräva hela det svenska asylsystemet.
          </note>
          <note>
            Ord som bra, rättvist och effektivt kan man förvisso kanske lägga
            in olika värderingar i. Det sker samt och stundligen i denna kammare
            och i den allmänna debatten. Jag tycker att det är viktigt och
            angeläget att repetera hur beredningsprocessen i Regeringskansliet
            går till. Det gör jag inte för att ordna någon sorts lektion i
            största allmänhet utan just därför att jag vill understryka att
            saker och ting måste göras rätt från början.
          </note>
          <note>
            Om man inte gör det utan försöker hoppa över olika led och dessutom
            försöker åsidosätta behovet av att producera lagstiftning för
            de mångas bästa, som ju tanken är bakom att lagreglera de asylsökandes
            möjligheter att få vård i Sverige, skulle vi som jag ser det hamna
            i stora svårigheter.
          </note>
          <note>
            Det är också så att de allra flesta länder i Europa liksom Sverige
            har någon form av inskränkning i hälso- och sjukvården för människor
            som vistas illegalt på deras område. Det är viktigt att understryka.
            Det är svårt i debatten att göra generella jämförelser mellan
            länder eftersom sjukvårdssystemen varierar liksom antalet asylsökande.
          </note>
          <note>
            I anslutning till det Kalle Larsson sade tidigare är definitionen
            av vad som är en så kallad papperslös immigrant eller så kallad
            gömd person ytterligare ett element som man måste fundera över
            mycket noggrant.
          </note>
          <note>
            Herr talman! Avslutningsvis vill jag säga att det har varit en
            intressant debatt med möjlighet för regeringen att deklarera sina
            ståndpunkter. Jag vill ta tillfället att önska interpellanten
            en glad midsommar precis som talmannen och övriga i kammaren.
            Tack så mycket för diskussionen.
          </note>
          <note>
            Överläggningen var härmed avslutad.
          </note>
          <note>
            21 § Anmälan om inkomna uppteckningar från EU-nämndssammanträden
          </note>
          <note>
            Talmannen anmälde att uppteckningar från EU-nämndens sammanträden
            fredagen den 25 maj och fredagen den 1 juni inkommit.
          </note>
          <note>
            22 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Kammaren biföll talmannens förslag att motionstiden för ovanstående
            propositioner skulle förlängas till fredagen den 21 september.
          </note>
          <note>
            23 § Anmälan och hänvisning av ärende till utskott
          </note>
          <note>
            Anmäldes
          </note>
          <note>
            Kammaren biföll talmannens förslag att skrivelsen omedelbart
            skulle hänvisas till socialutskottet.
          </note>
          <note>
            24 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 21 juni
          </note>
          <note>
            Peter Hultqvist
          </note>
          <note>
            Göran Lindblad
          </note>
          <note>
            Åsa Lindestam
          </note>
          <note>
            Sven Bergström
          </note>
          <note>
            Peter Hultqvist
          </note>
          <note>
            Hans Olsson
          </note>
          <note>
            Peter Jonsson
          </note>
          <note>
            Lars Wegendal
          </note>
          <note>
            Ann-Kristine Johansson
          </note>
          <note>
            Gunilla Tjernberg
          </note>
          <note>
            Louise Malmström
          </note>
          <note>
            Lars Wegendal
          </note>
          <note>
            Yilmaz Kerimo
          </note>
          <note>
            Johan Linander
          </note>
          <note>
            Fredrik Lundh
          </note>
          <note>
            Tina Ehn
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 september.
          </note>
          <note>
            25 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 juni
          </note>
          <note>
            Urban Ahlin
          </note>
          <note>
            Kent Härstedt
          </note>
          <note>
            Staffan Danielsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 18 september.
          </note>
          <note>
            26 § Kammaren åtskildes kl. 14.56.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
