<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--19</head>
          <docDate when="2006-11-10 00:00:00">2006-11-10 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2006/07:19
          </note>
          <note>
            Fredagen den 10 november
          </note>
          <note>
            Kl. 09:00 - 14:16
          </note>
          <note>
            1 § Avsägelse
          </note>
          <note>
            Talmannen meddelade att Leif Jakobsson (s) avsagt sig uppdraget
            som suppleant i justitieutskottet.
          </note>
          <note>
            Kammaren biföll denna avsägelse.
          </note>
          <note>
            2 § Anmälan om kompletteringsval till justitieutskottet
          </note>
          <note>
            Talmannen meddelade att Socialdemokraternas riksdagsgrupp på
            grund av uppkommen vakans anmält Fredrik Lundh som suppleant i
            justitieutskottet.
          </note>
          <note>
            Talmannen förklarade vald till
          </note>
          <note>
            suppleant i justitieutskottet
          </note>
          <note>
            3 § Meddelande om preliminär plan för kammarens sammanträden
          </note>
          <note>
            Talmannen meddelade att en preliminär plan för kammarens sammanträden
            med voteringstider delats ut till kammarens ledamöter.
          </note>
          <note>
            4 § Meddelande om aktuell debatt
          </note>
          <note>
            Talmannen meddelade att på begäran av Miljöpartiet de grönas
            riksdagsgrupp skulle en aktuell debatt om klimatpolitiken anordnas
            onsdagen den 22 november kl. 9.00 .
          </note>
          <note>
            Från regeringen skulle miljöminister Andreas Carlgren (c) delta.
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om aktuell debatt
          </note>
          <note>
            På senare tid har det kommit flera tunga rapporter om klimatstörningar
            och deras effekter. Bland rapporterna finns
          </note>
          <note>
            Den 617 november äger det andra partsmötet till klimatprotokollet
            rum i Nairobi, Kenya. USA vägrar fortfarande ratificera Kyotoprotokollet.
            Inom EU höjs starka röster för att bromsa åtgärder för att minska
            klimatutsläppen. Den nya regeringen har ännu inte formulerat sin
            klimatpolitik, men vidtar eller aviserar åtgärder som ökar våra
            utsläpp. Mot den bakgrunden begär Miljöpartiet en särskild debatt
            om klimatpolitiken i Sverige och internationellt.
          </note>
          <note>
            Peter ErikssonPer Bolund
          </note>
          <note>
            5 § Särskild debatt om arbetslöshetsförsäkringen
          </note>
          <note type="speaker">
            Anf. 1 Statsrådet SVEN OTTO LITTORIN (m):
          </note>
          <note>
            Herr talman! I slutet av 2004 samlades representanter för Moderaterna,
            Centerpartiet, Folkpartiet och Kristdemokraterna i Högfors, sex
            mil norr om Umeå för att forma Allians för Sverige. I Högfors
            enades vi om såväl en gemensam problembeskrivning som en process
            för att förbereda oss inför valet 2006. I Högfors konstaterade
            vi fyra att utanförskapet på arbetsmarknaden var och är den mest
            överskuggande arbetsuppgiften för en ny regering att lösa. Var
            femte svensk i arbetsför ålder står utanför arbetsmarknaden eller
            arbetar mindre än han eller hon skulle vilja. Jag kan inte beskriva
            det på något annat sätt än som massarbetslöshet.
          </note>
          <note>
            Det var inget dukat bord vi kom till, åtminstone inte när det
            gäller utanförskapet. Här hade i stället Socialdemokraterna ätit
            upp såväl porslin som glas, bestick och dukar. Ja, herr talman,
            det var rentav bitmärken i bordsskivan.
          </note>
          <note>
            Vårt mål är full sysselsättning. Alla som vill och kan arbeta
            ska ha en möjlighet att vara med på arbetsmarknaden. För att det
            ska fungera måste hela den ekonomiska politiken vara inställd
            på arbetslinjen. Politiken bygger på tre viktiga ben.
          </note>
          <note>
            För det första måste det löna sig att arbeta. Pomperipossa som
            spökade i den ekonomiska debatten för 30 år sedan befann sig då
            bland de högsta inkomsterna. I dag återfinns hon längst ned. Bland
            de sämst betalda på den svenska arbetsmarknaden finns i dag en
            alldeles för liten ekonomisk vinst av att röra sig från utanförskap
            och in på arbetsmarknaden. Vi föreslår därför ett jobbavdrag som
            procentuellt sett mest gynnar de sämst betalda.
          </note>
          <note>
            För det andra måste det bli enklare och billigare att starta
            och driva företag, anställa och ha anställda. Här har regeringen
            i sin budgetproposition aviserat en lång rad förslag för att underlätta
            för företagsamheten i Sverige. Det handlar om såväl sänkta arbetsgivaravgifter
            som enklare regler, lättare tillgång till riskkapital och andra
            liknande åtgärder för att underlätta såväl företagande som anställningar.
          </note>
          <note>
            För det tredje måste arbetsmarknadspolitiken i övrigt stödja
            arbetslinjen. Det sker dels genom att vi återupprättar arbetslinjen
            i a-kassan, dels genom att åtgärderna i till exempel Ams fokuserar
            på den helt avgörande matchningsfunktionen och på dem som befinner
            sig längst bort från arbetsmarknaden, de långtidsarbetslösa, folk
            med funktionshinder och de med invandrarbakgrund.
          </note>
          <note>
            Herr talman! I varenda debatt eller på vartenda arbetsplatsbesök
            jag gjorde i valrörelsen togs frågan om a-kassan upp. Varje gång
            menade mina meningsmotståndare att vi inte skulle kalla a-kassan
            för bidrag när det är en försäkring. Jag håller med. Men a-kassan
            är tänkt att vara en omställningsförsäkring. I ordet finns två
            led, omställning, att a-kassa inte ska vara en permanent försörjningskälla,
            och försäkring, att det rimligen ska finnas något samband mellan
            premie, ersättningsnivå och arbetslöshet.
          </note>
          <note>
            I dag är försäkringsmässigheten nästan totalt borta ur det systemet.
            90 % av arbetslöshetsersättningen täcks av skattemedel som till
            ingen del är öronmärkt i några arbetsgivaravgifter, som ibland
            antyds i debatten. Och bara 10 % täcks av medlemsavgifter. Arbetslösheten
            inom den egna kassans verksamhetsområde påverkar i stort sett
            inte den enskilde medlemmens avgift alls.
          </note>
          <note>
            Herr talman! Jag vill inte att någon ska leva på vare sig 80
            %, 70 % eller 65 % i en ersättning. Jag vill att folk ska ha 100
            % av en lön. Att det i politiken och på andra håll i samhällsdebatten
            verkar finnas en total omedvetenhet om att ersättningsnivåerna
            påverkar arbetslösheten är ganska förvånande. Eller, för att citera
            Lars Calmfors i DN i måndags: En sådan bristande insikt om att
            försäkringsförmåner har effekter på försäkringstagarnas beteende
            måste vara helt unik i försäkringsverksamhet.
          </note>
          <note>
            För att återupprätta arbetslinjen också i arbetslöshetsförsäkringen
            behöver vi såväl minska ersättningsnivåerna som skärpa kvalifikationskraven
            och höja egenavgifterna. Det är tuffa besked men helt nödvändiga
            om vi vill göra vad vi kan för att få folk tillbaka i arbete.
          </note>
          <note>
            Låt mig konstatera, som så många gånger förr, att för den enskilde
            med ett arbete innebär våra samlade förslag ett positivt netto
            i plånboken. Och för den enskilde utan arbete innebär den samlade
            politiken att vi tar krafttag för att öka sysselsättningen och
            minska utanförskapet.
          </note>
          <note>
            Herr talman! I debatten har särskild kritik riktats dels mot
            att förslaget skulle vara ogynnsamt för kvinnor, dels mot att
            förslaget skulle vara tekniskt ogenomförbart. Låt mig därför ta
            tillfället i akt och bemöta dessa invändningar.
          </note>
          <note>
            Regeringens samlade ekonomiska politik gynnar särskilt kvinnor.
            De inkomstskattesänkningar vi genomför från årsskiftet gör det
            till exempel extra lönsamt att gå från deltid till heltid. En
            städare med lön på 16 600 kr per månad får en skattesänkning om
            ca 600 kr. En sjuksköterska med lönen 24 800 kr får ett jobbavdrag
            på ca 880 kr per månad. Det täcker mer än väl höjningen av a-kasseavgiften
            och förändringen i avdragsmöjligheterna. För den som arbetar deltid
            blir överskottet mindre men likaväl ett plus.
          </note>
          <note>
            Att arbetsvillkoren modifieras något från kravet på 70 timmars
            arbete under sex månader till 80 timmars arbete är heller ingen
            dramatisk förändring. Vid tillfällig frånvaro från arbetet finns,
            precis som i dagens system, möjligheten att under en ramtid på
            tolv månader uppfylla arbetsvillkoret. Det betyder alltså att
            deltidsarbetande inte utestängs från a-kassan, även om det kan
            ta lite längre tid än i dag att uppfylla det arbetsvillkoret.
          </note>
          <note>
            Min talartid börjar rinna ut. Jag kommer i min nästa replikrunda
            att återkomma till det som handlar om det tekniskt komplicerade
            och en del åtgärder i övrigt som vi kommer att ta upp i den proposition
            som lämnas på riksdagens bord nästa torsdag.
          </note>
          <note>
            I detta anförande instämde Anna König Jerlmyr (m) och Fredrick
            Federley (c).
          </note>
          <note type="speaker">
            Anf. 2 SVEN-ERIK ÖSTERBERG (s):
          </note>
          <note>
            Herr talman! Jag tänker i mitt inledningsanförande peka på tre
            delar i det förslag som har lagts fram av den moderatledda regeringen,
            dels vad man sade före valet, dels förslaget i sig och dels beredningsprocessen.
          </note>
          <note>
            Det har sagts mycket i debatten om att väljarna har velat ha
            den här politiken. Man har röstat fram att man vill ha de här
            förändringarna i a-kassedelen.
          </note>
          <note>
            På ett sätt kan jag säga att Moderaterna har varit tydliga. För
            oss som är politiskt initierade är det inget nytt. Det har ingen
            speciell koppling till de så kallade Nya moderaterna. Det är gammal
            nyliberal politik som kommer fram på det sätt som har snickrats
            fram i Timbrosmedjorna under många år. Motionerna känns igen och
            har väckts under en lång tid i den här kammaren om hur det ska
            se ut. På det sättet kan man säga att förslaget var tydligt.
          </note>
          <note>
            Men i debatten tog moderaterna Sven Otto Littorin och Fredrik
            Reinfeldt på sig de stora öronen, hade mysbyxorna på och sade
            att vi lyssnar på vad svenska folket vill och säger. Vi återspeglar
            vad folket vill. Vi förstår hur ni har det. Vi ska verkställa
            på ett sätt så att ni får det bättre.
          </note>
          <note>
            Ganska raskt efter valet byttes det ut mot den så kallade Lacostemetoden.
            Det blev krokodilmetoden som gällde. Då var det pratapparaten
            som blev stor och öronen minskade. Då kom förslagen fram utan
            att man lyssnade in.
          </note>
          <note>
            Jag hade ett otal debatter med moderata företrädare i hela valrörelsen
            där vi sade: Tror ni att det blir fler jobb för att de arbetslösa
            får sämre ersättning? Precis som för den snälle Skalman i tidningen
            Bamse ringde mat-och-sovklockan. Man kröp in i skalet och ville
            inte svara på den delen.
          </note>
          <note>
            Det skalet innehöll mycket verktyg som plockades fram och som
            man aldrig bemötte någon gång. Det var Fablernas värld som mötte
            oss när vi pekade på det. Vi överdrev. Sossarna har skrämselpolitik
            om vad som ska hända med a-kassan. På något sätt gled det förbi
            i hela valdebatten vad förslaget faktiskt skulle innebära.
          </note>
          <note>
            När sedan valet var klart kom det fram, precis som jag sade.
            Här försöker Moderaterna. Sven Otto Littorin har vid ett antal
            olika tillfällen också pekat på att vi måste se det i ett sammanhang.
            Det kan man väl säga. Vi är väl helt överens om att vi vill ha
            flera jobb och att de som är arbetslösa ska ha ett arbete.
          </note>
          <note>
            Men det finns väl också ett ansvar för de människor som inte
            har ett jobb och som inte kommer att få ett jobb. Jag är inte
            överbevisad om att den här politiken leder till att alla som i
            dag har a-kassa, blir utstämplade och utan ersättning kommer att
            få ett jobb. Hur det ska gå till med jobbgarantin och sådana saker
            ska ni återkomma till.
          </note>
          <note>
            Däremot kan vi se enormt stora ekonomiska konsekvenser för olika
            människor när ersättningar sänks. Det gäller först de procentuella
            ersättningarna. Vi kan också peka på arbetsvillkor. Jämställdhetsaspekten
            i hela förslaget som ligger ska inte heller förglömmas.
          </note>
          <note>
            Det finns en viss antydning i lagrådsremissen att det kanske
            inte är den totala intelligensen som har speglat sig när det gäller
            jämställdhetsaspekten. Det är egentligen ett milt uttryck för
            hur det är.
          </note>
          <note>
            De som drabbas hårdast ute i arbetslivet och får de största konsekvenserna
            här är faktiskt kvinnorna. Det kan man peka väldigt tydligt på.
            Det är väl bra att de kvinnor som ofrivilligt är deltidsanställda
            får ett heltidsjobb. Det är precis vad de vill.
          </note>
          <note>
            Där lade Hans Karlsson fram ett förslag här i kammaren i våras
            där riksdagen beslutade om att man ska ha rätt till heltid och
            att deltid är en möjlighet. Det river ni upp. Problemet är inte
            att kvinnorna inte vill jobba heltid. Problemet är att arbetsgivarna
            inte ger dem heltid.
          </note>
          <note>
            Det är där problemet ligger. Besök ett köpcentrum varsomhelst
            i Sverige. Ni kan ge er sjutton på att på Hennes &amp; Mauritz jobbar
            kvinnorna deltid, och på Onoff jobbar grabbarna heltid. Så ser
            det ut i Sverige i dag. Det är där problematiken finns.
          </note>
          <note>
            Det tror ni att ni åtgärdar genom att man försämrar a-kassevillkoren
            och trycker till människor längst ned i hierarkin ytterligare
            genom att de får sämre ersättningar. Då tror ni att man får ett
            bättre förslag.
          </note>
          <note>
            Till sist ska jag säga någonting om beredningsprocessen. Den
            är under all kritik. Det finns kutym i svensk statsförvaltning.
            Gör man stora förändringar har man en beredningsprocess där berörda
            parter genom remissomgångar får möjlighet att yttra sig och lägga
            sina synpunkter på förslaget.
          </note>
          <note>
            Man behöver inte gilla förslaget i sig. Där ska vi ha en politisk
            respekt för varandra. Men man måste visa respekt genom att de
            som ska ta hand om ett förslag också ska kunna verkställa det
            på ett vettigt sätt.
          </note>
          <note>
            Interiörerna visar sig i de så kallade hearingarna, där man med
            knappt en veckas varsel skulle komma in med skriftliga förslag
            på ett komplicerat förändringssystem som kanske är det största
            i historien just på försäkringsområdet. Man hade en veckas möjlighet
            att komma med förslag, och nästa skulle lämnas en vecka senare.
          </note>
          <note>
            Det fanns de som lämnade synpunkter och sade: Det här är svårt
            att genomföra. De får lite raljant från företrädarna från regeringen
            höra: Det klarar ni nog. Det fixar ni nog. Det ordnar sig. Jag
            är inte orolig, det kommer att fungera.
          </note>
          <note>
            Det är dålig respekt för dem som företräder försäkringen och
            ska se till att se till att den fungerar. Fungerar den inte från
            det datum som det gäller är det inte försäkringsföreträdarena
            i sig som drabbas utan tredjeman. Det är de som ska ha försäkringen
            som kommer att drabbas. Där tycker jag att regeringen har ett
            stort ansvar att lyssna.
          </note>
          <note>
            Jag anser att förslaget bör kastas i papperskorgen.
          </note>
          <note>
            I detta anförande instämde Ann-Christin Ahlberg, Patrik Björck,
            Gunilla Carlsson i Hisings Backa, Kerstin Engle, Birgitta Eriksson,
            Agneta Gille, Margareta Israelsson, Leif Jakobsson, Peter Jonsson,
            Anders Karlsson, Kurt Kvarnström, Désirée Liljevall, Elisebeht
            Markström, Göran Persson i Simrishamn, Helene Petersson, Thomas
            Strand, Olle Thorell, Tone Tingsgård, Björn von Sydow, Lars Wegendal,
            Maria Öberg och Krister Örnfjäder (alla s).
          </note>
          <note type="speaker">
            Anf. 3 ANNIKA QARLSSON (c):
          </note>
          <note>
            Herr talman, åhörare och meddebattörer! Socialdemokraterna begärde
            denna debatt för att a-kassan är en viktig försäkring för många
            människor. Ja, det har Socialdemokraterna i dag helt rätt i. De
            har sett till att alldeles för många människor är beroende av
            a-kassa i stället för att kunna leva på sin egen lön. Vi i Allians
            för Sverige kom inte till något dukat bord precis. Socialdemokraterna
            hade glömt och gömt att över en miljon människor inte har något
            jobb att gå till.
          </note>
          <note>
            Under de senaste tolv åren har klyftorna ökat, och de som står
            utanför arbetsmarknaden har kommit allt längre från riktiga jobb.
          </note>
          <note>
            Sverige har nu i stället fått en regering som inte blundar för
            de problem som finns i vårt samhälle. Var femte svensk står utanför
            arbetsmarknaden och vågar inte ens längre drömma om att få ett
            jobb. Det är kränkande för var och en som inte får chansen. Men
            det är framför allt ett gigantiskt strukturellt samhällsproblem.
            Därför lovade vi och vann valet på en politik för flera jobb och
            flera människor i jobb. Riktiga jobb.
          </note>
          <note>
            En del i jobbpaketet, en del i helheten för flera jobb, är förändringar
            i a-kassan.
          </note>
          <note>
            Herr talman! Forskning visar på att arbetslöshetsnivåerna har
            betydelse för sysselsättningen. En nyligen gjord OECD-studie uppskattar
            att sänkning av a-kassan med 10 % leder till 1 % lägre arbetslöshet.
            Lika sant är att Socialdemokraternas höjning av taket år 2002
            inte ledde till flera jobb.
          </note>
          <note>
            Att förra regeringens politik i sin helhet var fel bekräftas
            när vi mitt i en högkonjunktur när hjulen snurrar som aldrig förr
            låter arbetsförmedlare slita med arbetsmarknadsåtgärder och friår
            i stället för att låta företagen ordna fram jobben och frigöra
            arbetsförmedlarnas resurser och kapacitet till att matcha rätt
            man eller kvinna till rätt jobb.
          </note>
          <note>
            Det vi gör är att höja egenfinansieringen så att det blir mer
            som en försäkring. Vi sänker ersättningsnivåerna men först efter
            200 dagar. För dem som har barn dröjer det till efter 300 dagar.
            Då ska vi veta att genomsnittet i dag är 90 dagar innan man är
            tillbaka i arbete. Men vi sätter också en bortre gräns. Efter
            300 respektive 450 dagar för dem som har försörjningsansvar går
            det över i en jobb- och utvecklingsgaranti. Vi gör a-kassan till
            den omställningsförsäkring som det varit tänkt från början, i
            stället för att bli en permanent försörjning.
          </note>
          <note>
            Men till skillnad från den förra regeringen tänker vi inte lämna
            dem i sticket som hamnat utanför arbetsmarknaden. Därför inför
            vi också en mängd förslag som ska öppna dörrarna och sänka trösklarna
            in till jobb, egenförsörjning och därmed också en ökad egenmakt
            över sitt eget liv.
          </note>
          <note>
            Det är inte helt enkelt att vända på skutan. Men vi visste vad
            vi gav oss in på. Vi tror på våra idéer och presenterar nu en
            hel politik för flera jobb och flera i jobb. Inte plusjobb, som
            var en tillfällig lösning med skamligt låga löner och utan anställningstrygghet.
            Inte några åtgärder som förvarar och förlamar människor i flera
            år. Det är det, herr talman, som är skillnaden mellan den nya
            och den gamla regeringen. Vi ser de människor som står utanför,
            och vi öppnar möjligheter till riktiga jobb och ger också en framtidstro
            tillbaka.
          </note>
          <note>
            Herr talman! De som har varit arbetslösa länge vet hur tufft
            det är, hur självförtroendet och självkänslan sjunker och hur
            meningslöst det kan kännas och där står politiker bara och pratar
            och lovar, och inte blir det någon skillnad.
          </note>
          <note>
            Jag har suttit här i riksdagen fyra år, och under de åren har
            jag hört mycket. Det är många fagra löften som aldrig blev verklighet,
            men också mycket som aldrig hördes för var fanns Socialdemokraternas
            förslag för att ge de arbetslösa eller sjukskrivna en chans till
            jobb igen? Blev det flera som fick jobb efter datortekskursen?
            Fick de arbetslösa stöd och coachning på arbetsförmedlingen som
            ledde till riktiga jobb? Vågade småföretagen anställa med sjuklöneansvaret
            och höga arbetsgivaravgifter? Lönade det sig egentligen för kvinnor
            inom vård och omsorg att arbeta?
          </note>
          <note>
            Svaret är nej. Socialdemokraterna såg inte ens problemet. Därför
            kunde man heller inte komma med några konkreta förslag.
          </note>
          <note>
            Om nu bilden är att politiker bara pratar och pratar får vi i
            Allians för Sverige äntligen chansen att göra verkstad och förverkliga
            våra löften. Med våra förslag kommer många som har varit utanför
            arbetsmarknaden länge att komma längre fram i kön för att faktiskt
            bli anställda. De får chansen att komma tillbaka. De får komma
            tillbaka inte till ett tillfälligt påhittat jobb utan till ett
            riktigt jobb med avtalsenlig lön. Med de insatser som alliansregeringen
            gör kommer arbetsgivare att våga anställa även i våra småföretag.
          </note>
          <note>
            Vi inrättar nystartsjobb. Vi inför jobbavdrag. Vi höjer kvaliteten
            på arbetsmarknadsutbildningarna och vi inför en jobb- och utvecklingsgaranti
            där insatser sätts in som ska leda till arbete. Ingen ska lämnas
            utanför.
          </note>
          <note>
            Herr talman! Alla ska med så enkelt är det.
          </note>
          <note>
            I detta anförande instämde Ulrika Carlsson i Skövde, Lars-Ivar
            Ericson och Fredrick Federley (alla c) samt Catharina Elmsäter-Svärd,
            Walburga Habsburg Douglas, Lars Hjälmered, Anna König Jerlmyr,
            Sven Yngve Persson, Elisabeth Svantesson och Tomas Tobé (alla
            m).
          </note>
          <note type="speaker">
            Anf. 4 HANS BACKMAN (fp):
          </note>
          <note>
            Herr talman! Jag vill börja med att säga att det är naturligt
            att människor känner oro och fundersamhet över förändringar som
            berör den egna ekonomin. Men när a-kassan debatteras är inte alltid
            den bild av vad sänkningen av arbetslöshetsförsäkringen kommer
            att leda till helt nyanserad.
          </note>
          <note>
            Vi måste se helheten i förslaget och också titta på bakgrunden
            till detsamma. I Sverige finns för många som inte har ett arbete
            att gå till. Alliansregeringen gör inte detta för att det är roligt,
            men en sänkning av arbetslöshetsförsäkringen minskar arbetslösheten
            enligt de undersökningar som har gjorts, bland annat den OECD-undersökning
            som Lars Calmfors hänvisar till i en DN-artikel den 6 november.
          </note>
          <note>
            De pengar som frigörs vid a-kassesänkning ska användas för att
            komma till rätta med det som i dag får företagarna att knäa. Pengarna
            ska gå till att öka företagarnas möjligheter att anställa, bland
            annat genom att arbetsgivaravgifterna sänks, att arbetsgivarnas
            medfinansiering av sjukförsäkringen tas bort och företagens regelkrångel
            minskas. När det gäller höjningen av a-kasseavgiften är det också
            viktigt att säga att även efter höjningen blir det mer kvar i
            plånboken varje månad tack vare löneskattesänkningen som regeringen
            genomför.
          </note>
          <note>
            Arbete är grunden för välståndet. Ju mer arbete som utförs i
            Sverige, desto mer resurser skapas för både privat konsumtion
            och offentligt finansierad välfärd.
          </note>
          <note>
            Hur fungerar då arbetsmarknaden i Sverige efter tolv års socialdemokratiskt
            styre? Svaret är: Inte alls bra. Vi har haft massarbetslöshet,
            trots att vi samtidigt har högkonjunktur. När vi ser oss omkring
            i Europa upptäcker vi att ett tiotal länder har lägre öppen arbetslöshet
            än Sverige. Jämförelsen blir ännu mer oförmånlig för Sveriges
            del om man tar hänsyn till arbetsmarknadsprogram och olika typer
            av offentligt finansierad frånvaro från den reguljära arbetsmarknaden.
            En normal arbetsdag har mer än en miljon människor i arbetsför
            ålder inte förvärvsarbetat eller arbetat mindre än de skulle ha
            velat göra.
          </note>
          <note>
            När det gäller a-kassan är det Folkpartiets övertygelse att arbetslöshetsförsäkringen
            ska vara en tillfällig ersättning, ingen permanent försörjning
            och inte heller ett första steg mot förtidspensionering, vilket
            det alltför ofta har varit för många människor i Sverige.
          </note>
          <note>
            Arbetslöshetsförsäkringen ska vara en omställningsförsäkring
            som man får ta del av under den tid det tar att söka och få ett
            nytt arbete. Det är själva kärnan i vår politik på detta område.
            Därför vill alliansregeringen satsa pengar på sådant som kan göra
            det lättare för långtidsarbetslösa att få ett arbete. I första
            hand satsar vi på nystartsjobb.
          </note>
          <note>
            Herr talman! Nystartsjobben ska öka företagens möjligheter att
            anställa. Reformen innebär att arbetsgivarna får en subvention
            som motsvarar arbetsgivaravgiften för personer som har varit utanför
            arbetsmarknaden i över ett år. För personer som är över 55 år
            är subventionen extra stor. Ungdomar i åldern 2024 år ska omfattas
            av nystartsjobben redan vid sex månaders arbetslöshet. Detta är
            mycket viktigt för alla de unga som har svårt att komma in på
            arbetsmarknaden och som lever utsatt och med dåliga ersättningar.
            Många av dem har inte ens kvalificerat sig för a-kassan.
          </note>
          <note>
            Sedan gör vi också hushållsnära tjänster billigare. Här kommer
            regeringen att återkomma med förslag om skattereduktion för privatpersoner
            vid köp av hushållstjänster. Detta öppnar upp dels möjligheten
            för företag som verkar inom denna bransch att växa och anställa
            fler, dels möjligheten för nya företag att starta. Det är ännu
            en åtgärd för att skapa flera jobb och flera företag.
          </note>
          <note>
            Vad gör Socialdemokraterna? De säger nej till förändringar och
            fortsätter envist med att undvika att tala om den verkliga arbetslösheten.
            I praktiken tycks Socialdemokraterna ha givit upp och verkar acceptera
            det tvåtredjedelssamhälle som fruktansvärt nog börjar växa fram
            i Sverige. De som slås ut ska erbjudas passiva bidrag ända in
            i evigheten.
          </note>
          <note>
            Folkpartiet och hela regeringen är helt emot denna negativa och
            för många så förödande syn på framtiden. Vi tänker vända utvecklingen.
            Vi tänker bryta med Socialdemokraternas och deras stödpartiers
            misslyckade arbetsmarknadspolitik, det vill säga den politik som
            har tvingat in så många människor i bidragsberoende. Alliansregeringen
            tänker därför satsa på åtgärder som leder till att flera ges möjligheter
            att få ett arbete och en lön att leva på. Vårt mål är att människor
            ska ha 100 % av en inkomst.
          </note>
          <note>
            I detta anförande instämde Tomas Tobé (m) och Lars-Ivar Ericson
            (c).
          </note>
          <note type="speaker">
            Anf. 5 STEFAN ATTEFALL (kd):
          </note>
          <note>
            Herr talman! En tidigare socialdemokratisk partiledare och statsminister,
            Olof Palme, har sagt följande: Om vi inte får bukt med arbetslösheten
            kommer tiotusentals människor i vårt land att förlora sitt egenvärde
            och sin stolthet och socialdemokratin kommer att förlora sin själ.
          </note>
          <note>
            Det var en viktig förklaring till att socialdemokratin förlorade
            valet denna höst. På toppen av en högkonjunktur har man en öppen
            arbetslöshet, inklusive dem som är i åtgärder och beräknat enligt
            Eurostats och internationella kriterier, på över 10 % september
            månad. Över en miljon människor i yrkesaktiv ålder lever på sociala
            ersättningar, a-kassa, socialbidrag, förtidspensioneringar, sjukpenning
            och så vidare. I antal människor handlar det om en till en och
            en halv miljon som står utanför ordinarie arbetsmarknad. Detta
            är, som sagt, på toppen av en högkonjunktur.
          </note>
          <note>
            I dag ska vi debattera arbetslöshetsförsäkringen. Vad är skälet
            till debatten? Är det beredningsprocessen? Det var huvudargumentet
            för att begära denna debatt. Eller är det frågor om tidpunkter
            och när detaljer i regelverket ska införas som fortfarande inte
            är klart? Vi har ännu inte propositionen på riksdagens bord. Eller
            är det principfrågan? Det är så det framstår när man lyssnar på
            argumenten. Det handlar om två olika strategier. Det handlar om
            att fortsätta som förut. Det man inte har åstadkommit på tolv
            år från socialdemokratins sida har denna regering försökt att
            åstadkomma på tolv dagar. Det är högt tempo det erkännes.
          </note>
          <note>
            Det handlar helt enkelt att om att försöka skapa en ny väg till
            arbete genom att göra det lättare och enklare att anställa, genom
            att angripa regelkrångel, förbättra riskkapitalförsörjning för
            småföretag, sänka skatterna för tjänstejobb, sänka skatterna för
            människor som står utanför arbetsmarknaden och göra det lättare
            för dem att komma in på arbetsmarknaden. Det handlar om att göra
            det lönsammare att gå från bidrag till arbete, från deltid till
            heltid, med hjälp av jobbavdrag men också de a-kasseregler som
            nu diskuteras. Det handlar också om att underlätta och förbättra
            lönebildningen.
          </note>
          <note>
            På 70- och 80-talen diskuterades pomperipossaeffekten. Människor
            upplevde att de betalade mer i skatt än vad de fick i inkomster.
            Det var ofta människor som hade god ekonomi som drabbades av de
            marginaleffekterna. I dag är det människor med låga inkomster
            som drabbas av pomperipossaeffekterna. Där handlar strategin om
            att minska effekterna. Det handlar om att få en bättre matchning,
            mer fokusering på matchning, på kontakter med näringslivet från
            arbetsförmedlingens sida och att få ut människor i arbete. Det
            handlar om att göra detta under statsfinansiellt ansvarsfulla
            former, vilket också kräver finansiering av offensiva insatser.
            Det kommer också självklart att innebära en del smärtsamma beslut.
            Det är kombinationen av detta paket av åtgärder som ger effekt.
            Det visar forskning och erfarenheter från andra länder. Det vet
            också alla som sätter sig in i frågorna.
          </note>
          <note>
            Nu sker självklart omläggningen under ett högt tempo. Det är
            inte enbart positivt.
          </note>
          <note>
            Vi hade ett val i september månad. Vi har en regering som tillträdde
            i oktober månad. Och vi skulle lägga fram en budget inom 12 veckor
            från att det inträffade. Det är klart att det skulle vara bättre
            att ha mer tid på sig. Det här innebär också att vi får använda
            en del okonventionella metoder. Allt kan inte gå till Lagrådet
            innan det läggs fram för riksdagen, utan riksdagen själv får skicka
            till Lagrådet, och det har också gjorts. Jag sitter själv som
            ordförande i finansutskottet, och vi har ett intensivt arbete
            med att så mycket vi bara kan försöka tillgodose Lagrådets synpunkter
            och andra remissinstanser. Och vi fullföljer ett beredningsarbete
            som i normalfallet självklart hade skett på Regeringskansliet.
          </note>
          <note>
            Men detta beror ju på att vi har en situation där det är oerhört
            kort om tid mellan val och det att budgeten ska läggas fram för
            riksdagen och beslut ska fattas. Och det beror på den omläggning
            av budgetlagen som vi gjorde för ett antal år sedan i riksdagen.
            Vi från den borgerliga sidan varnade för tokeffekter som skulle
            uppstå vid just regeringsskifte. Socialdemokraterna har varit
            envisa med att val alltid måste ligga i september. Man kan faktiskt
            diskutera att ha valdagen på en annan tidpunkt.
          </note>
          <note>
            Vi sitter i en situation som gör det knepigt. Det ska vi erkänna,
            och vi får ha en ödmjukhet inför detta. Men alternativet till
            att försöka åstadkomma detta nu är ju att man tappar ett helt
            år därför att många av de här förslagen måste inträda den 1 januari
            för att få helårseffekt. Så är det med många skatteförslag, exempelvis.
          </note>
          <note>
            Sven-Erik Österberg talar om krokodiler. Och det luktar ju lite
            krokodiltårar om Sven-Erik Österberg när han talar om att det
            här är en sådan felaktig beredningsprocess. Vi kan hänvisa till
            åtminstone tre fall som jag har på mitt bord, ett från 1996 om
            nedsättning av socialavgifter, ett från 1998 om en skattereduktion
            för förvärvsinkomster och ett från 2005 om ett slopande av arvs-
            och gåvoskatten. Där var beredningsprocessen sämre än den som
            den här regeringen har haft på den här korta tiden. Lagrådet kritiserade
            mycket kraftigt den dåvarande socialdemokratiska regeringen för
            beredningsprocessen. Då var det inga större problem, tydligen.
            Men nu blir Lagrådets kritik när det gäller att beredningsprocessen
            borde ha varit längre den stora frågan.
          </note>
          <note>
            Jag hade också önskat att beredningsprocessen hade varit längre.
            Jag hade också önskat att man kunde ge längre remisstider. Men
            under rådande omständigheter vill jag påstå att vi i allt väsentligt
            tillgodoser de synpunkter som kommer fram, och vi gör nu de här
            reformerna för att de ska få helårseffekt och för att vi också
            ska utnyttja det goda konjunkturläge som vi har. Det är ju i ett
            gott konjunkturläge som man också kan göra omställningar av system
            som ger långvariga effekter för att få människor i arbete. Detta
            är denna regerings strategi, och den strategin tror jag också
            är viktig att fullfölja för riksdagen.
          </note>
          <note>
            I detta anförande instämde Eva Johnsson, Irene Oskarsson och
            Désirée Pethrus Engström (alla kd), Catharina Elmsäter-Svärd,
            Lars Hjälmered, Betty Malmberg, Sven Yngve Persson, Maria Plass,
            Hans Rothenberg, Elisabeth Svantesson och Tomas Tobé (alla m)
            samt Lars-Ivar Ericson och Annie Johansson (båda c).
          </note>
          <note type="speaker">
            Anf. 6 JOSEFIN BRINK (v):
          </note>
          <note>
            Herr talman! Utanför den här kammaren växer nu vreden och desperationen
            hos landets löntagare inför regeringens förslag om försämringar
            i arbetslöshetsförsäkringen. Allra mest oroliga och frustrerade
            är de arbetslösa som undrar hur det ska gå för dem när de nu riskerar
            att bli utförsäkrade eller få kraftigt sänkt ersättning samtidigt
            som de arbetsmarknadspolitiska programmen skärs ned brutalt.
          </note>
          <note>
            Det här är ju det mest direkta och akuta problemet med regeringens
            förslag, att flera människor kommer att hamna i utanförskap, att
            flera kommer att tvingas leva på marginalen, att flera barn kommer
            att växa upp i fattigdom därför att föräldrarna saknar ett arbete.
          </note>
          <note>
            Sven Otto Littorin försvarar sig i dag, liksom flera gånger tidigare,
            mot dessa fakta med att det inte är meningen att människor ska
            leva på de sänkta ersättningsnivåerna utan att flera ska ha hundra
            procent av en lön. Det är väl ingen som säger emot det, men för
            att det mantrat också ska bli verklighet måste man samtidigt leverera
            en politik som faktiskt leder till flera jobb, och det gör ju
            inte regeringen. Tvärtom förutspår regeringen själv i sin egen
            budgetproposition att den öppna arbetslösheten under nästa år
            kommer att stiga från tidigare beräknade 4,5 % till 5,8 %.
          </note>
          <note>
            Sven Otto Littorin lyckas helt bortse från att dessa 5,8 % beräknade
            arbetslösa är människor av kött och blod. När de står hemma och
            steker sin gröt och deras ungar måste tacka nej till klassresan
            kommer de nog att ha föga tröst av att det inte är meningen att
            de ska leva så.
          </note>
          <note>
            Men omedelbar fattigdom och ett ökat antal öppet arbetslösa är
            inte den enda förödande konsekvensen av regeringens förslag om
            a-kassan. På längre sikt kommer förslaget att leda till långtgående
            effekter på löner, arbetsvillkor och, i förlängningen, hela den
            svenska modellen. Det är ett skifte från solidarisk finansiering
            till vad regeringen vällustigt kallar försäkringsmässighet, som
            betyder att var och en i högre grad ska bära kostnaderna för sin
            egen statistiska risk att bli arbetslös. Den som tjänar minst
            och sitter minst säkert på jobbet får ta den största smällen.
            Den som är helt arbetslös ska visserligen slippa den höjda avgiften,
            men den som har jobbat så lite som en timme ska tvingas betala
            hela höjningen på upp till 7 000 kr per år. Och, som redan har
            sagts, de flesta av dem som är deltidsarbetslösa är lågavlönade
            kvinnor.
          </note>
          <note>
            Det är ett djupt ojämlikt förslag. Och den som redan är lågavlönad
            har ju ytterligare anledning att oroa sig för regeringens förslag,
            eftersom sambandet mellan ersättningen från a-kassan och de lägsta
            lönerna på arbetsmarknaden är väl känt. En sänkt ersättning i
            a-kassan kommer att sätta press nedåt på de lägsta lönerna. Den
            som har haft en lön på 15 000 kr i månaden får med regeringens
            förslag efter 300 dagars arbetslöshet en ersättning på 9 750 kr
            och måste då tacka ja till ett anvisat jobb med en heltidslön
            på drygt 8 000 kr i månaden.
          </note>
          <note>
            Skräcken för att hamna i en sådan nedåtgående spiral kommer givetvis
            att ändra människors beteende. De svenska löntagarna har hittills
            bejakat strukturomvandling eftersom arbetslöshetsförsäkringen
            och arbetsmarknadspolitiken har stått som garanter för ekonomisk
            trygghet och möjligheter till omskolning till nya arbetsuppgifter.
            När regeringen nu vill rycka undan dessa garanter i ett slag bäddar
            man för ett ökat motstånd till omställning på arbetsmarknaden,
            och utvecklingen riskerar att stagnera. Hade en sådan politik
            bedrivits i Sverige under 1900-talet hade vi i dag subventionerat
            kottplockning och gengasaggregat i stället för att göra stora
            exportvinster på avancerad telekomteknologi.
          </note>
          <note>
            Man skulle vilja tro att regeringen har förbisett alla de förödande
            konsekvenserna av sitt förslag och att de nu, när kritiken växer
            från alla håll, skulle säga: Okej, vi tar ett steg tillbaka och
            funderar lite på det här. Men Sven Otto Littorin är orubblig.
            Vi har tänkt klart, säger han, och det var det här vi gick till
            val på.
          </note>
          <note>
            Jag är rädd att han faktiskt menar det, för jag tror faktiskt
            inte att högeralliansen vill ha ett samhälle där vi ökar vårt
            gemensamma välstånd genom utveckling och solidarisk omfördelning.
            Framtidens jobb i högerns Sverige ska inte tillfredsställa behoven
            av ny miljöteknik, bra och billiga bostäder eller bättre vård,
            omsorg och utbildning. De nya jobben ska i stället tillfredsställa
            behoven hos en liten elit som vill kunna köpa sig bekvämlighet
            för en billig penning.
          </note>
          <note>
            Skatter ska i det borgerliga Sverige inte längre finansiera generella
            trygghetsförsäkringar. Skatter ska finansiera hemmafruar och städning
            och barnpassning i rika människors hem. Där kommer ju de sänkta
            ersättningsnivåerna, den ökade försäkringsmässigheten och de färre
            möjligheterna till omskolning och utbildning in i sitt rätta sammanhang.
            Valet för vanligt folk ska tydligen stå mellan att steka gröt
            i sitt eget hem eller att steka sparvar i någon annans.
          </note>
          <note>
            Moderaterna måste nu välja att antingen lägga av med skämtet
            om det nya arbetarpartiet, eller så får man kasta det här förslaget
            i soporna.
          </note>
          <note>
            I detta anförande instämde Rossana Dinamarca och Egon Frid (v)
            samt Patrik Björck (s).
          </note>
          <note type="speaker">
            Anf. 7 ULF HOLM (mp):
          </note>
          <note>
            Herr talman! Annika Qarlsson sade: Det blir ingen skillnad när
            politiker bara pratar. Jag tror att det är bevisat för de flesta
            nu att det blir skillnad. Frågan är: Var det denna skillnad som
            väljarna ville ha när de gick till val den 17 september? Jag tror
            inte det. Jag tror att man ville ha någonting helt annat.
          </note>
          <note>
            Den högerledda regeringen har inlett med att plocka fram sina
            tolv år gamla oppositionspapper. Det är lätt att skriva sådana
            i opposition utan att ha exakta siffror på vad förändringarna
            innebär i verkligheten.
          </note>
          <note>
            Uppenbarligen har den högerledda regeringen haft sin valrörelse
            utanför Rosenbad och riksdagen, inte ute i verkligheten, och det
            är det som är kritiken mot det här förslaget. Vilka effekter får
            det i verkligheten?
          </note>
          <note>
            Vi hör många från alliansen prata om hur viktigt det är att studera,
            att vi måste ha ett livslångt lärande, att universiteten måste
            framåt och att vi måste ha flera högutbildade människor.
          </note>
          <note>
            Ändå plockar nu regeringen bort en viktig del, nämligen studerandevillkoret
            i a-kassan. Det tas bort helt och hållet. Är det någon grupp i
            samhället som verkligen vill ut i arbetslivet, som är taggade
            och som är hungriga på att få börja jobba är det väl personer
            som har gått på universitet och högskola ett par år. De har jobbat
            in hundratals poäng och har framför allt hundratusentals kronor
            i lån som de nu vill betala tillbaka.
          </note>
          <note>
            Studerandevillkoret är väldigt viktigt. År 2005 berörde det 38
            000 personer. Vad kommer att hända med de personerna nu? Och är
            de här summorna så stora? Det handlar ju bara om 320 kr per dag.
            Det är ingen högskolestudent som vill leva på det en dag för mycket.
            Det tror absolut inte jag.
          </note>
          <note>
            Frågan är vilka konsekvenser detta förslag nu kommer att ha för
            de här studenterna. Hur tänker alliansen förbättra deras möjligheter
            att verkligen få ett jobb direkt efter studierna? Det finns ingen
            sådan analys över huvud taget i regeringens förslag, och det är
            en stor brist.
          </note>
          <note>
            Den andra bristen är givetvis genusperspektivet. Vad innebär
            det här förslaget för jämställdheten i Sverige? Jag trodde faktiskt
            att vi hade kommit ganska långt i jämställdhetsarbetet i Sverige
            och att alla partier, mer eller mindre, brukar titta på vad ett
            lagförslag man ska lägga fram innebär för jämställdheten. Där
            bedrog jag mig dock fullständigt. Det finns över huvud taget ingen
            analys av hur det här förslaget slår med avseende på kön. Det
            är dock helt uppenbart att kvinnor är mer utsatta och berörs mer
            än män av den förändring som ska genomföras. Det finns många faktorer
            i det men inte någon analys över huvud taget.
          </note>
          <note>
            Den nya jämställdhetsministern rycker på axlarna och säger att
            detta har väl ingenting med a-kassan att göra. Jo, det har det
            visst! Det är verkligheten för hundratusentals kvinnor att veta
            vilken omställningsförsäkring som finns om deras arbete en dag
            försvinner. Det är en jäkla viktig försäkring och den måste vi
            ha!
          </note>
          <note>
            Denna analys väntar vi fortfarande på. Det är möjligt att vi
            snart får den i ett fyraminutersinlägg av Sven Otto Littorin,
            men jag betvivlar det faktiskt.
          </note>
          <note>
            TCO har gått så långt att man har anmält, eller kommer att anmäla,
            det här till EU-kommissionen för brott mot likabehandlingsdirektivet.
            Det ska bli intressant att se hur de behandlar detta. Även om
            jag inte är någon större vän av EU-kommissionen kan jag för en
            gångs skull säga att det här var rätt intressant. Lagstiftningen
            finns ju, och frågan är om de gör en annan bedömning än regeringen.
            Det tror jag att de gör.
          </note>
          <note>
            Det är egentligen dessa två stora frågor det gäller för Miljöpartiet:
            Hur slår detta mot studenter, och vad innebär det för jämställdheten?
          </note>
          <note>
            Jag är personligen inte särskilt förvånad över att det kommer
            en förändring i a-kassan. Det har ni pratat om länge, så det är
            inga större nyheter. Men vad blir effekten av det? Det tror jag
            varken era egna väljare eller andra har förstått. Det kom ju en
            undersökning häromveckan som sa att till exempel Folkpartiets
            väljare inte ville ha de här förändringarna. Majoriteten var emot
            dem, vilket är ganska intressant.
          </note>
          <note>
            Min avslutande fråga är vilka konsekvenser detta kommer att ha
            för kommunerna. Personer som inte får någon a-kassa måste kanske
            få socialbidrag i stället, och vem betalar socialbidragen? Det
            är inte staten utan kommunerna i stor utsträckning. Kommer de
            att få mer resurser från staten nu, eller är det kommunalskatterna
            som ska höjas med det här förslaget? Det är i så fall intressant.
            Det vore nog bra om alla som arbetar ute i kommuner och landsting
            fick veta vilka förändringar som ska ske.
          </note>
          <note>
            När det slutligen gäller att alla som vill och kan ska jobba,
            Sven Otto Littorin, tror jag att alla partier kan skriva under
            på det.
          </note>
          <note type="speaker">
            Anf. 8 Statsrådet SVEN OTTO LITTORIN (m):
          </note>
          <note>
            Herr talman! Jag har i den här debatten liksom på andra håll
            fått höra att våra förslag till förändringar i arbetslöshetsförsäkringen
            skulle vara ett systemskifte i den svenska arbetsmarknadspolitiken.
            Så är det naturligtvis inte. Det stora systemskiftet i arbetsmarknadspolitiken
            stod Socialdemokraterna för den dagen man gav upp arbetslinjen.
          </note>
          <note>
            Med var femte svensk i arbetsför ålder utanför måste vi göra
            vad vi kan för att få folk tillbaka i arbete. En politik för arbete
            innebär att flera kan ta del av en arbetsgemenskap att känna hopp
            inför framtiden, att känna sig behövd och delaktig. Genom en arbetsinkomst,
            eller åtminstone ett hopp om en arbetsinkomst, kan man känna oberoende,
            trygghet och framtidstro.
          </note>
          <note>
            Det är också genom att flera kommer i arbete som vi bidrar till
            tillväxt och ökad ekonomisk välfärd. Har man ett jobb betalar
            man också skatt som sedan kan finansiera vården, skolan, omsorgen
            och allt det andra vi vill ska fungera. Mer av samma medicin som
            ledde oss in i massarbetslösheten, en politik som accepterar utanförskapet
            och som så effektivt visat sig verkningslös i att öka sysselsättningen
            och minska arbetslösheten, är fel väg att gå.
          </note>
          <note>
            Den kritikpunkt som jag tidigare lovade att återkomma till och
            som handlar om att förslaget är tekniskt komplicerat att genomföra
            har jag respekt för. Men att systemet skulle braka ihop den 1
            januari är naturligtvis inte sant. Noteras bör att a-kassorna
            först i februari kommer att kunna ha statistik över arbetslösheten
            inom respektive kassa, vilket i sin tur innebär att inbetalningarna
            till staten kommer att ske först i mars. Det innebär ytterligare
            ett stort antal veckor för att ställa om systemen.
          </note>
          <note>
            Herr talman! Nu pågår beredningsprocessen i Regeringskansliet.
            Vi har lyssnat på remissinstanserna och bearbetar remissvaren
            för att kunna lägga en helgjuten proposition på riksdagens bord
            på torsdag i nästa vecka. Vi väntar också på Lagrådets granskning
            i de delar som avser finansieringen av arbetslöshetsförsäkringen.
            Jag ser med tillförsikt fram emot den granskningen. Av dessa skäl
            kan jag inte vara alltför specifik när det gäller propositionens
            innehåll, men jag vill ändå på några punkter precisera mig.
          </note>
          <note>
            En av kritikpunkterna i remissomgången har handlat om att kassorna
            upplevt att det har varit besvärligt att definiera det vi i remissunderlaget
            har kallat försörjningsansvar för att få ersättning till den högre
            nivån från dag 301 till dag 450. Vi kommer därför i propositionen
            att förtydliga detta: Sökande som dag 300 är förälder till barn
            under 18 år får ingen sänkning från 70 % till 65 % förrän efter
            450 dagar. Detta förtydligande kommer förmodligen att avsevärt
            underlätta det omställningsarbete som kassorna står inför.
          </note>
          <note>
            En bestämmelse kommer också att införas som syftar till att den
            som under en ersättningsperiod lyckats kvalificera sig för ny
            ersättningsperiod, till exempel genom ett tillfälligt arbete,
            inte ska missgynnas ekonomiskt. Det ska alltid löna sig att arbeta,
            även om det bara är för en kort period.
          </note>
          <note>
            Herr talman! Av dem som nu så ihärdigt kritiserar regeringen
            för förslaget om förändrad arbetslöshetsförsäkring skulle jag
            i dag vilja veta tre saker:
          </note>
          <note>
            Herr talman! Regeringen har sedan valet presenterat konkret politik
            som fullföljer vad vi sade i Högfors och Bankeryd, som presenterades
            i vårens gemensamma ekonomisk-politiska motion och som återfanns
            i valmanifest och regeringsförklaring. Var är oppositionens politik,
            enskilt eller gemensamt, för att lösa de här problemen? Var är
            insikten och framtidstron?
          </note>
          <note>
            Jag noterar att regeringens politik är den enda som sätter arbete
            främst.
          </note>
          <note>
            I detta anförande instämde Jan R Andersson, Magdalena Andersson,
            Helena Bouveng, Jan Ericson, Lars Hjälmered, Margareta B Kjellin,
            Betty Malmberg, Sven Yngve Persson, Maria Plass, Hans Rothenberg,
            Elisabeth Svantesson och Tomas Tobé (alla m), Annie Johansson
            (c) samt Eva Johnsson, Irene Oskarsson och Désirée Pethrus Engström
            (alla kd).
          </note>
          <note type="speaker">
            Anf. 9 SVEN-ERIK ÖSTERBERG (s):
          </note>
          <note>
            Herr talman! Det var någon som frågade här jag tror att det var
            Stefan Attefall vad det är vi ska debattera egentligen. Det är
            arbetslöshetsförsäkringen. Många av inläggen här, inte minst från
            högeralliansens sida, har ju handlat om arbetslösheten. Det är
            den man har lyft fram. Vad jag och vi har valt debatt för är faktiskt
            för att diskutera försäkringen och konsekvenserna för dem som
            finns i försäkringen på det sätt som man har gjort.
          </note>
          <note>
            Men om jag stannar ett ögonblick vid arbetslösheten i sig vill
            jag erinra de ledamöter som är med i arbetsmarknadsutskottet om
            att på ett av våra första sammanträden hade vi en genomgång av
            hur arbetslösheten och sysselsättningen ser ut i Sverige satt
            i ett internationellt perspektiv. Jag kommer mycket väl ihåg det
            gör ni också om ni har handen på hjärtat att Sverige tillsammans
            med Danmark och Island ligger i topp på listan hur man än vrider
            och vänder på den när det gäller sysselsättningen i sig. Att då
            påstå att den socialdemokratiska arbetsmarknadspolitiken och sysselsättningspolitiken
            skulle leda till massarbetslöshet och utmärka sig i ett internationellt
            perspektiv är ju en stor lögn av ofantliga mått, skulle jag vilja
            säga, som man svänger sig med. Det är den lögnen som högerpakten
            har hållit vid liv under hela valrörelsen och tutat i svenska
            folket att utanförskapet är störst i Sverige i ett internationellt
            perspektiv när det är precis tvärtom som det förhåller sig i det
            läge som är.
          </note>
          <note>
            Man kan diskutera hur stort utanförskapet är. Den 62-åriga kvinna
            som har jobbat 40 år i vården, har utslitna axlar och fått en
            förtidspension tror jag inte känner sig så fruktansvärt utanför
            det svenska samhället. Hon tycker att hon är ganska välförtjänt
            av att kunna ta det lite lugnare efter ett långt arbetsliv. Jag
            tror inte att hon går och trängtar och säger att hon känner sig
            fruktansvärt utanför. Jag tror att man måste dela upp utanförskapet
            på många sätt. Däremot ska alla som vill och kan arbeta ha jobb.
            Det tycker jag att vi kan vara fullständigt överens om.
          </note>
          <note>
            Varför är Sven Otto Littorin så ståndaktig och inte ger vika?
            Naturligtvis av det skälet att hans partikollega Borg har sett
            till att han ska leverera in de här pengarna så att de kan gå
            till sänkning av fastighetsskatten för dem som bor i Djursholm
            så tomten blir lite billigare, så att förmögenhetsskatten kan
            sänkas för samma personer också. Man vill inte städa hemma heller.
            Då ska de som har bidragit med de 18 miljarderna också bidra till
            städhjälp åt samma personer. Sven Otto Littorins partivän Borg
            märkte ju inte ens att någon städade mellan 1997 och 2003 hemma
            hos honom. Så upptagen är överklassen av att arbeta så att man
            inte ens märker det. Det är ju oroande i sig, måste jag säga.
          </note>
          <note>
            Det här är ju inget annat än en gigantisk överföring av resurser
            från de svaga i samhället till de välbeställda. Och genusperspektivet
            som har diskuterats! Annika Qarlsson, hur många gånger har du
            inte stått i denna kammare och oroat dig över kvinnors situation!
            Helt plötsligt tycker du att det inte är några problem alls med
            att kvinnorna är de mest utsatta i det här systemet. Det vore
            väl okej om de fick heltidsjobben. Vad de får är en försämrad
            ersättning och försämrade möjligheter att få ett arbetsvillkor
            om de sitter fast i ett deltidsarbete. Det är ju faktiskt det
            som levereras. Och din partivän Maud Olofsson som ständigt har
            talat om kvinnors situation! Det första hon säger på Näringsdepartementet
            om det hon vill göra där är att införa bonusar för generaldirektörer
            och vd:ar i statliga bolag. Vart tog genusperspektivet vägen när
            ni kom in i verkstan? Det försvann totalt helt plötsligt.
          </note>
          <note>
            (Applåder)
          </note>
          <note>
            I detta anförande instämde Ann-Christin Ahlberg, Patrik Björck,
            Gunilla Carlsson i Hisings Backa, Kerstin Engle, Agneta Gille,
            Margareta Israelsson, Leif Jakobsson, Peter Jonsson, Kurt Kvarnström,
            Désirée Liljevall, Sylvia Lindgren, Ronny Olander, Göran Persson
            i Simrishamn, Helene Petersson, Eva Sonidsson, Thomas Strand,
            Olle Thorell, Tone Tingsgård, Björn von Sydow, Lars Wegendal,
            Maria Öberg och Krister Örnfjäder (alla s).
          </note>
          <note type="speaker">
            Anf. 10 ANNIKA QARLSSON (c):
          </note>
          <note>
            Herr talman! Jag börjar med att säga till Ulf Holm: Som man frågar
            får man svar. Det brukar vara så. Om du hade frågat samma personer
            om de tycker att det är bra att vi sänker skatten och ser till
            att vi får mer pengar över också för att kunna finansiera det
            här tror jag att du fått ett annat svar.
          </note>
          <note>
            Lurat de arbetslösa Sven-Erik Österberg står här och säger att
            vi skulle ha lurat de arbetslösa. Jag hoppas att alla arbetslösa
            hörde det. Han har inte ens sett att ni finns. Har vi lurat dem
            att de är arbetslösa? Har de jobb egentligen, fast ingen vet om
            det?
          </note>
          <note>
            Han fortsätter med att håna dem som arbetar. Det blir rätt tydligt
            att det finns vissa skillnader. När det gäller att låsa in kvinnorna
            återkommer jag till att det här handlar om ett helt paket. Självklart
            kan man plocka ut en liten del och säga att det kunde ha varit
            bättre.
          </note>
          <note>
            Nu har vi haft sex minuter var i talartid och är inne på fyraminutersrundan.
            Vi har hört hur hemskt det ska bli. Då måste man utgå ifrån att
            det måste vara himla bra just nu. Det finns inga ödmjuka funderingar
            från den förra majoriteten över att saker och ting är som de är.
            Hur kunde de bli så här? Det finns ingen självrannsakan eller
            insikt om att om man gör som man alltid har gjort blir resultatet
            detsamma. Om man vill ha ett annat resultat måste det till andra
            och nya saker. Jag återkommer till att man måste se till helheten.
            Att se till att det blir jobb handlar inte bara om en a-kasseavgift,
            utan det är en hel politik.
          </note>
          <note>
            Jag ska komplettera vad det är för saker vi mer lägger till för
            att det ska hända saker på arbetsmarknaden så att vi kommer åt
            den strukturellt felaktiga arbetsmarknad som vi har just nu.
          </note>
          <note>
            Vi inrättar nystartsjobb. Företag uppmuntras att anställa människor
            som varit utanför arbetsmarknaden en längre tid eller inte fått
            in en fot. Det handlar om långtidsarbetslösa, ungdomar, nyanlända
            invandrare som fått permanent uppehållstillstånd, människor som
            haft socialbidrag under en längre tid, de som har det svårt att
            komma in på den reguljära arbetsmarknaden i dag. Arbetsgivare
            får en skatterabatt på arbetsgivaravgiften. Lön och pension påverkas
            självklart inte.
          </note>
          <note>
            Vi inför ett jobbavdrag som gynnar dem med låga inkomster mest,
            till exempel kvinnor i offentlig sektor som kanske till och med
            jobbar deltid, Sven-Erik. Det ska löna sig att arbeta, och vi
            börjar underifrån. Det handlar om de första 31 800 kronorna som
            du kan tjäna utan att börja betala skatt. De får mer kvar i plånboken
            efter skatt, även efter en höjd a-kasseavgift.
          </note>
          <note>
            Kvaliteten i arbetsmarknadsutbildningarna ska höjas, och en jobbgaranti
            ska införas för ungdomar. En jobb- och utvecklingsgaranti tar
            vid efter a-kassan. Det handlar om en jobb- och utvecklingsgaranti
            där insatser som ska leda till arbete sätts in. Ingen ska lämnas
            utanför.
          </note>
          <note>
            De små och medelstora företagen är nyckeln till flera jobb. Därför
            sänker vi skatten för dem och avskaffar arbetsgivarnas sjuklöneansvar.
            Då vågar även små företag anställa och anställa människor som
            av olika anledningar varit borta länge från arbetsmarknaden. Självklart
            ska man fortfarande få sin sjuklön, men man får den från försäkringskassan.
            Vi tar bort regler som stänger ute människor som inte springer
            snabbast eller hostar mest.
          </note>
          <note>
            Som Centerkvinnornas förbundsordförande välkomnar jag dessutom
            satsningen på 100 miljoner för kvinnors företagande. Vi ska också
            återkomma med förenklade regler för företag och företagande. Det
            är så jobben skapas. Det är så vi får mer pengar till det gemensamma.
          </note>
          <note>
            Vi har en hundraprocentig inställning att alla ska ha lön. Alla
            ska ha hundra procent, och alla ska kunna bidra efter förmåga.
          </note>
          <note>
            (Applåder)
          </note>
          <note>
            I detta anförande instämde Jan R Andersson, Helena Bouveng, Jan
            Ericson, Lars Hjälmered, Betty Malmberg, Maria Plass och Hans
            Rothenberg (alla m), Ulrika Carlsson i Skövde och Annie Johansson
            (båda c), samt Eva Johnsson (kd).
          </note>
          <note type="speaker">
            Anf. 11 HANS BACKMAN (fp):
          </note>
          <note>
            Herr talman! Sven-Erik Österberg talade om hur bra det är i Sverige.
            Ja visst, ingen har väl sagt att vi i Sverige är sämst. Däremot
            har en miljon människor inte ett arbete att gå till. Då tycker
            jag att det är värt att vidta åtgärder.
          </note>
          <note>
            Jag märker också att Socialdemokraternas, Vänsterpartiets och
            Miljöpartiets företrädare undviker att tala om vilka åtgärder
            som de vill vidta för att skapa flera jobb. De talar mycket om
            att de är emot det som vi gör, men de talar väldigt lite om vad
            de själva vill göra för att dessa en miljon människor ska få ett
            arbete att gå till.
          </note>
          <note>
            Sven-Erik Österberg tar upp de förtidspensionerade. Visst finns
            det äldre människor som är i behov av förtidspension. Men det
            är ett faktum att det är alltför många unga och medelålders människor
            som i dag blir förtidspensionerade. I många fall sker det dessutom
            mot deras vilja. Och det är ett allvarligt problem. Många av dem
            vill också tillbaka till ett arbete.
          </note>
          <note>
            Josefin Brink säger att lönesänkningar skulle bli en effekt av
            vår a-kassereform. Men nationalekonomen Lars Calmfors skriver
            den 6 november följande i en artikel i Dagens Nyheter:
          </note>
          <note>
            När man bedömer effekten av regeringens politik på de anställdas
            inkomster, måste man ta hänsyn till att lägre a-kassa bara är
            en åtgärd av många. Lägre arbetsgivaravgifter för ungdomar och
            senare förmodligen också i vissa tjänstesektorer, liksom avdrag
            för hushållsnära tjänster, kommer att verka i riktning mot högre
            löner. Jobbavdraget kan höja lönen efter skatt även om den skulle
            falla före skatt.
          </note>
          <note>
            Det är en viktig notering.
          </note>
          <note>
            I artikeln noterar han också att våra åtgärder sammantaget kommer
            att ha positiva effekter på sysselsättningen. Och det är det som
            vår politik går ut på.
          </note>
          <note>
            De åtgärder som vi vidtar, vidtar vi därför att vi är övertygade
            om att de ska ge arbete. Nystartsjobben är bra för att bryta med
            det långvariga beroendet av a-kassa som många tvingas in i.
          </note>
          <note>
            Utvärderingar har visat att subventionerade anställningar är
            en bra väg till fasta jobb för personer som står relativt långt
            från arbetsmarknaden.
          </note>
          <note>
            Den arbetslöse IT-konsulten Lars-Göran Larsson, 57 år, säger
            den 7 november i tidningen Stockholm City att han välkomnar förslaget
            om nystartsjobb. Det är en bra affär för företaget som anställer
            mig, säger han. Han har själv varit arbetslös i två år. Och han
            säger detta positiva om nystartsjobb som han hoppas ska ge honom
            en positiv möjlighet att få ett arbete.
          </note>
          <note>
            Jag och alliansregeringen är övertygade om att nystartsjobben
            kommer att vara viktiga för dem som av någon anledning har förlorat
            sitt arbete och för de unga som i många fall knappt har etablerat
            sig på arbetsmarknaden. Just de unga löper en större risk att
            bli utslagna om inte arbetslösheten bryts snabbt. Därför är det
            så viktigt med dessa åtgärder som kan skapa snabba vägar in på
            arbetsmarknaden.
          </note>
          <note>
            Herr talman! Integrationen är också en viktig nyckel till Sveriges
            utveckling. Över en miljon människor i Sverige är födda utomlands
            eller har en förälder som är det. Många av dem har rotat sig väl
            i Sverige och arbetar och lever på samma nivå som resten av befolkningen.
            Men en alltför stor del av invandrarna gör tyvärr inte det.
          </note>
          <note>
            I vissa utsatta bostadsområden är utanförskapet stort och sysselsättningsgraden
            mycket låg. 1990 fanns det bara nio områden där sysselsättningen
            låg under 50 % för befolkningen i åldern 2064 år. 2003 hade antalet
            sådana områden ökat till 103. För dem som bor där är en politik
            som ökar möjligheterna att få ett jobb livsavgörande. Och för
            många av dem som bor där och som står långt ifrån arbetsmarknaden
            i dag är åtgärder som nystartsjobb mycket viktigare. En bra arbetsmarknadspolitik
            är nämligen viktig också för att förbättra integrationspolitiken
            i Sverige.
          </note>
          <note type="speaker">
            Anf. 12 STEFAN ATTEFALL (kd):
          </note>
          <note>
            Herr talman! Vi i den dåvarande oppositionen får tydligen mycket
            beröm här av Socialdemokraterna för att vi under valrörelsen lyckades
            måla en sådan bild att vi dolde all vår politik och att vi lyckades
            lura hela svenska folket att tro att arbetslösheten var hög. Det
            är tydligt att vi lyckades med ganska mycket i valrörelsen. Man
            kan undra var den berömda socialdemokratiska valmaskinen var någonstans
            och som inte lyckades slå hål på denna skickliga propagandakampanj.
            Eller också kanske det var så att människor kände igen sig i den
            beskrivning som vi gav i valrörelsen.
          </note>
          <note>
            Sven-Erik Österberg påstår att arbetslösheten i Sverige med ett
            internationellt mått är låg. Men det beror alldeles på hur man
            räknar. Om man räknar den verkliga arbetslösheten och jämför med
            hur de mäter i Europa är vi inte något föregångsland, vilket Sverige
            har varit förut. Tvärtom ligger vi ganska dåligt till. När vi
            i Sverige anger antalet sysselsatta räknar vi in alla sjukskrivna
            i den kolumnen. Och dessa har ökat enormt mycket under socialdemokratins
            tid vid makten.
          </note>
          <note>
            Om man tittar på det verkliga utanförskapet är situationen inte
            den sämsta i hela världen självklart inte. Men den är oerhört
            bekymmersam och särskilt i ett svenskt historiskt perspektiv.
            Det var detta som vi gick till val på att förändra.
          </note>
          <note>
            Josefin Brink berättade vilket enormt moras som kommer att drabba
            vårt land om detta genomförs. Jag kände mig väldigt illa till
            mods själv över att behöva äta stekt gröt varje dag, särskilt
            med tanke på min uppfattning om gröt.
          </note>
          <note>
            Men det är faktiskt inga dramatiska saker som vi talar om. Vi
            talar om att taket i a-kassan ska återgå till 2002 års nivå. Vi
            talar om att man efter nästan nio och en halv månads arbetslöshet
            åker ned på den nivå som gällde i slutet av 90-talet i Sverige.
            Det är det som vi talar om. Och vi gör detta för att få en bättre
            fungerande omställningsförsäkring i a-kassesystemet och för att
            också kunna finansiera offensiva satsningar på att skapa nya jobb,
            inte minst för de människor som står längst från arbetsmarknaden.
          </note>
          <note>
            Sven Otto Littorin tog upp oppositionspolitiken och var alternativen
            finns. När man läste Socialdemokraternas budgetmotion var det
            ungefär som förväntan inför Kalle Anka på julafton. Det var precis
            detsamma som varje år. Ingenting har man lärt sig av valresultatet.
            Ingenting har man lärt sig av valnederlaget.
          </note>
          <note>
            Vad är då alternativet till en politik som verkligen försöker
            sätta arbete i fokus?
          </note>
          <note>
            Ulf Holm var bekymrad över att kommunerna kommer att få ta över
            ansvaret för en massa människor som behöver socialbidrag och liknande.
            Ja, regeringens opolitiska tjänstemän har skrivit och analyserat
            dessa saker. Människor utförsäkras faktiskt i Sverige varje år.
            Det har gjorts under socialdemokratins tid också. 2 % av dem får
            socialbidrag av kommunerna. Det är alltså ganska små tal. Det
            är ett bekymmer för de enskilda individerna. Men det är inte det
            som är det stora makroekonomiska problemet i sammanhanget.
          </note>
          <note>
            Det som jag tyckte var mest bekymmersamt var när Sven-Erik Österberg
            i slutet av sitt anförande försökte utmåla en bild av människor
            med två heltidsarbeten som sliter för att få vardagen att gå ihop
            och klara barnomsorgen och som kanske måste anlita städhjälp.
            De blir stämplade som överklass och liknande.
          </note>
          <note>
            Det är mycket möjligt att det finns en del rika människor som
            inte ser de människor som jobbar i deras hem runtom i Sverige.
            Men jag är övertygad om att det också finns åtskilliga personer
            i den här kammaren som inte ser alla som städar deras arbetsrum
            här i riksdagen. Och jag är förvånad över att den som städar alltid
            anses ha ett sämre och märkligare jobb än den som kommer hem och
            målar ens hus eller reparerar ens badrum. Det är hantverkare båda
            två, och båda två gör ett viktigt arbete. Båda dessa grupper förtjänar
            respekt, och det är inget fel att anlita hjälp av människor för
            att klara sin vardag. Tvärtom ska dessa ha bra ersättningar och
            bra villkor och mötas av respekt från alla.
          </note>
          <note>
            I detta anförande instämde Eva Johnsson och Désirée Pethrus Engström
            (båda kd) samt Jan R Andersson, Helena Bouveng, Jan Ericson, Lars
            Hjälmered, Betty Malmberg, Maria Plass, Hans Rothenberg och Marie
            Weibull Kornias (alla m).
          </note>
          <note type="speaker">
            Anf. 13 JOSEFIN BRINK (v):
          </note>
          <note>
            Herr talman! Som svar på frågan vad oppositionen vill göra kan
            jag svara för Vänsterpartiets del. Jag kan tipsa Sven Otto Littorin
            och de andra i alliansen om att läsa vår budgetmotion. Där finns
            40 000 finansierade jobb i välfärdssektorn redan 2007. Där finns
            en satsning över fyra år på 10 miljarder för att höja kvinnors
            löner i den offentliga sektorn. Där finns en kvalitetsförbättrad
            och oförminskad arbetsmarknadspolitik. Och där finns det utrymme
            för höjda tak i a-kassan så att flera omfattas av en försäkring
            som verkligen ger täckning.
          </note>
          <note>
            Vi i Vänsterpartiet ser nämligen att det går att skapa en politik
            för full sysselsättning genom att stärka välfärden och öka jämställdheten
            i stället för att öka orättvisorna.
          </note>
          <note>
            Jag skulle vilja uppehålla mig lite grann vid Sven Otto Littorins
            framhärdande i Orwells nyspråk när det gäller begreppet arbetslinjen.
            Arbetslinjen betyder att arbetslösa i stället för låga kontantstöd
            erbjuds en ersättning från en gemensam försäkring i utbyte mot
            att man söker jobb och deltar i arbetsmarknadspolitiska program.
            Själva syftet med det är att den som är arbetslös inte ska försättas
            i en desperat situation och tvingas acceptera första bästa jobb
            till vilken lön och vilka villkor som helst. Arbetslinjen är en
            strategi mot lönedumpning, för utvecklingsmöjligheter både för
            den enskilde och för samhällsekonomin.
          </note>
          <note>
            Regeringens förslag om a-kassan och nedskärningarna i arbetsmarknadspolitiken
            försätter de arbetslösa, särskilt de som har varit arbetslösa
            länge, just i den desperata situation som arbetslinjen traditionellt
            sett har varit satt att motverka. Regeringens aviserade politik
            är inte en arbetslinje. Den är det största avsteget från arbetslinjen
            på decennier, och den kommer att leda just till lönedumpning.
          </note>
          <note>
            Men om det nu är som ni i alliansen säger, att det inte alls
            är lönedumpning, försvagning av facket och stagnation i utvecklingen
            som ni är ute efter, varför vågar ni då inte lyssna på den kritik
            som nu väller in från de fackliga centrala organisationerna? Varför
            bryr ni er inte om den stora oron som alltfler löntagare och arbetslösa
            uttrycker? Varför lyssnar ni inte till Sveriges Kommuner och Landsting?
            Man har faktiskt uttryckt en oro för vad som ska hända med socialbidragsnivåerna
            när alltfler blir utförsäkrade eller hamnar under gränsen för
            rätt till socialbidrag?
          </note>
          <note>
            Varför vill ni inte låta konsekvensanalysera ert förslag ur ett
            barnperspektiv och ett jämställdhetsperspektiv? Ni erkänner ju
            till och med själva att det kommer att slå orättvist mot kvinnor
            och därmed öka skillnaderna mellan kvinnors och mäns ekonomiska
            situation i samhället.
          </note>
          <note>
            Varför vågar regeringen inte åtminstone hejda sig ett ögonblick
            och låta en utredning ordentligt gå igenom och analysera konsekvenserna
            av förslaget? I stället hastar man igenom det, kastar det på riksdagens
            bord för att sedan se vad som händer. Är det möjligtvis så att
            regeringen är rädd för vad en sådan utredning skulle komma fram
            till och att man skulle tvingas avslöja att man är beredd att
            ta konsekvenserna, eller att det kanske till och med är själva
            syftet med reformerna, och att det då skulle bli betydligt mer
            pinsamt att rösta igenom sitt dåliga förslag?
          </note>
          <note>
            I detta anförande instämde Rossana Dinamarca och Egon Frid (båda
            v).
          </note>
          <note type="speaker">
            Anf. 14 ULF HOLM (mp):
          </note>
          <note>
            Herr talman! Jag fick tyvärr inget svar från arbetsmarknadsministern
            på mina två frågor, så jag får uppenbarligen repetera dem.
          </note>
          <note>
            Den första frågan gällde studerandevillkoret: Varför ska du ta
            bort detta? Det ger en möjlighet till ersättning med grundbelopp
            i 90 dagar. Studenterna är en utsatt grupp redan i dag, framför
            allt ekonomiskt. Vi vill väl, i alla fall vi från Miljöpartiet,
            att flera ska studera och lära sig mer för att sedan komma ut
            på arbetsmarknaden. Varför ska du försvåra för denna grupp människor?
            320 kr om dagen gör inte att en student lägger sig på soffan.
            Det tror jag absolut inte.
          </note>
          <note>
            Min andra fråga gällde jämställdhetsanalysen. Du nämner inte
            denna med ett ord utan går i stället till frontalangrepp och frågar
            vad oppositionen vill göra. Det är retoriskt duktigt, men det
            ger inte svaret till halva Sveriges befolkning på frågan hur ni
            tänkte när ni tog fram förslaget. Hade ni över huvud taget någon
            jämställdhetsdiskussion? Varför har ni inte analyserat förslaget?
            Förslaget kommer att drabba kvinnor mer än män, och det är väldigt
            beklagligt.
          </note>
          <note>
            Detta är de två stora huvudinvändningar som vi från Miljöpartiet
            har. I vår budgetmotion har vi sagt nej till alla förslag om a-kassan
            som alliansen levererar. Men det är framför allt genusperspektivet
            och studerandeperspektivet som är viktiga.
          </note>
          <note>
            När det gäller genusperspektivet säger Annika Qarlsson: Men vi
            har ju lagt in 100 miljoner till kvinnors företagande. Ja, det
            är fint 100 miljoner. Samtidigt minskar man ersättningen från
            a-kassan med 810 miljarder. Se på proportionerna, Annika Qarlsson!
            100 miljoner till kvinnors företagande är jättebra. Men vad tusan
            hjälper det alla de tiotusentals kvinnor som nu får sänkta ersättningsnivåer
            och som kanske tvingas till socialbidrag? Det hjälper inte dem
            någonting, tyvärr.
          </note>
          <note>
            Folkpartiet och andra partier här pratar lite om vad vi vill
            göra. Vi från Miljöpartiet vill inte göra dessa försämringar,
            absolut inte. Vi har lagt fram ett budgetförslag där vi har skrapat
            fram hur vi skapar nya arbetstillfällen i Sverige, framför allt
            satsningar på miljöteknik, aktiva miljöåtgärder som skapar arbetstillfällen
            i Sverige, som skapar jobb. Vi rör inte omställningsförsäkringarna,
            därför att den tryggheten måste man ha i bakgrunden om det skulle
            bli förändringar. Vi ser nu också att arbetslösheten sjunker mer
            och mer.
          </note>
          <note>
            Slutligen säger Stefan Attefall att det inte är så stor skillnad
            i a-kassenivåerna, att de nu är tillbaka på de nivåer som var
            i slutet av 90-talet. Det låter ju inte så farligt. Men då kan
            du ju själv gå tillbaka och se vad du tjänade som riksdagsledamot
            19981999 och jämföra med det arvode du får i dag. Det är en betydande
            skillnad. Det är nästan en fördubbling på de här åren, 50 % ökning.
            Då kan man inte säga att nivån i a-kassan inte är så farlig om
            man går tillbaka och jämför med nivån på 90-talet. Det är en väsentlig
            skillnad med tanke på de löneökningar som har skett för de högst
            avlönade i Sverige. Då tycker jag att man faktiskt har råd att
            ge en ordentlig a-kasseersättning till dem som har lägst ersättningar
            i dag.
          </note>
          <note type="speaker">
            Anf. 15 Statsrådet SVEN OTTO LITTORIN (m):
          </note>
          <note>
            Herr talman! Ulf Holm frågade mig om studerandevillkoret. Låt
            mig bara konstatera att vi tycker att a-kassan ska vara en försäkring
            som man kvalificerar sig till genom eget arbete.
          </note>
          <note>
            När det gäller jämställdheten handlade en stor del av mitt inledningsanförande
            om det. I kombination med jobbavdraget blir det en politik som
            gynnar kvinnor mer än män. Det kan man möjligen ha synpunkter
            på.
          </note>
          <note>
            Låt mig slå fast två saker. För det första föreslår vi inte förändringarna
            i arbetslöshetsförsäkringen för att vi vill jäklas med folk utan
            för att vi är helt övertygade om att det är en viktig pusselbit
            i vårt totala jobbprogram. För det andra tror vi inte att folk
            är arbetslösa för att de vill vara det, för att de är lata eller
            något sådant tvärtom. Folk vill återigen varken ha 80 %, 70 %
            eller 65 % i ersättning utan 100 % av en lön.
          </note>
          <note>
            Jag ber att få citera professor Lars Calmfors i Dagens Nyheter
            i måndags. Självklart skulle det bästa vara om det gick att öka
            sysselsättningen kraftigt utan att minska förmånerna i arbetslöshetsförsäkringen.
            Men det är vad socialdemokratiska regeringar har försökt göra
            i ett drygt decennium utan att lyckas.
          </note>
          <note>
            Om man gör som man har gjort går det som det har gått. Så är
            det. Den socialdemokratiska vägen till full sysselsättning är
            prövad och funnen misslyckad. Var femte står utanför. Det duger
            inte. Det är ingenting som vi har tutat i väljarna. Det har väljarna
            kommit på alldeles själva.
          </note>
          <note>
            Det är ett hån mot de arbetslösa att tro att mer av den politik
            som ledde till massarbetslösheten skulle vara bättre på att lösa
            problemet än den sorts politik som erfarenhetsmässigt har visat
            sig vara bättre på att få folk tillbaka i arbete.
          </note>
          <note>
            För att återigen citera Lars Calmfors. Det är helt klart att
            åtgärderna det vill säga regeringens politik sammantaget kommer
            att ha positiva sysselsättningseffekter.
          </note>
          <note>
            Vi gick till val på en politik för arbete. De förändringar i
            arbetslöshetsförsäkringen som kommer i regeringens proposition
            nästa torsdag är en viktig del i att återupprätta arbetslinjen
            och få flera i arbete. Vi sade före valet vad vi skulle göra,
            och nu gör vi det som vi har sagt.
          </note>
          <note>
            (Applåder)
          </note>
          <note>
            I detta anförande instämde Osama Ali Maher, Jan R Andersson,
            Helena Bouveng, Catharina Elmsäter-Svärd, Jan Ericson, Lars Hjälmered,
            Göran Montan, Sven Yngve Persson, Maria Plass, Hans Rothenberg,
            Elisabeth Svantesson, Tomas Tobé och Marie Weibull Kornias (alla
            m) samt Eva Johnsson och Désirée Pethrus Engström (båda kd).
          </note>
          <note type="speaker">
            Anf. 16 SVEN-ERIK ÖSTERBERG (s):
          </note>
          <note>
            Herr talman! Varför lägger regeringen fram det här förslaget?
            Jag tycker att jag ser ett tydligt mönster när jag lyssnar på
            debatten.
          </note>
          <note>
            Det var väl så här helt enkelt: Var kliade det mest på den moderata
            kroppen när man kom i regeringsställning? Det var på skattestället.
            Det var rena rama eksemet. Det här var något som skulle tillfredsställas.
          </note>
          <note>
            Hur skulle det finansieras? Jo, naturligtvis genom dem där man
            kände den sämsta samhörigheten, genom dem som stod längst ifrån
            Moderaterna de arbetslösa. På så sätt håvar man in i storleksordningen
            1318 miljarder, om nu Svenska Dagbladet har rätt.
          </note>
          <note>
            Det är en gigantisk förflyttning av resurser från dem som har
            det sämst ställt till dem som faktiskt har det bäst. Jag tittar
            också på hela er budget och ser hur hela paketet fördelar sig.
            Vi ska ta det här i ett system. Tar vi de här decilgrupperna,
            delar in befolkningen i intervaller av 10 %, de som tjänar minst
            och de som tjänar mest, hamnar 25 % av det som ni släpper ut i
            samhället hos den decilgrupp som tjänar mest. Där hamnar pengarna.
            Ingenting hamnar egentligen hos dem som ligger längst ned.
          </note>
          <note>
            Det påstås att halvtidsanställda genom jobbavdraget skulle få
            det bättre. Man förlorar ju skattereduktionen på sin fackföreningsavgift.
            Man får trafikförsäkring om man har bil och det har de flesta
            kvinnor som inte råkar bo mitt i Stockholm, och det gör inte de
            flesta och ska ta sig till jobbet. Och så får de ju bara en halvtids
            jobbavdrag också för att de jobbar halvtid. Det blir ju minus
            om man räknar ganska enkelt. Det är ju så det ser ut i hela den
            här delen.
          </note>
          <note>
            Sedan säger man att det inte blir så många som kommer till socialbyrån.
            God morgon, Hans Backman! Du pratar om att det skulle existera
            en socialdemokratisk arbetsmarknadspolitik. Den är faktiskt borta.
            Läs DN i dag och titta vad som blir kvar av Ams och vilka resurser
            som finns. Åk ut i landet och besök arbetsförmedlingar. De har
            ingenting att fördela längre. De ska nå 90 000-nivån, och då finns
            det inget att fördela. Du får kalla handen när du kommer in. Du
            går ut i öppen arbetslöshet. Det är faktiskt det som händer just
            nu runtom i Sverige. Gör gärna ett studiebesök så får ni det bekräftat.
          </note>
          <note>
            I detta anförande instämde Ann-Christin Ahlberg, Patrik Björck,
            Gunilla Carlsson i Hisings Backa, Kerstin Engle, Agneta Gille,
            Margareta Israelsson, Leif Jakobsson, Peter Jonsson, Kurt Kvarnström,
            Désirée Liljevall, Sylvia Lindgren, Elisebeht Markström, Ronny
            Olander, Göran Persson i Simrishamn, Helene Petersson, Eva Sonidsson,
            Thomas Strand, Olle Thorell, Tone Tingsgård, Maria Öberg och Krister
            Örnfjäder (alla s).
          </note>
          <note type="speaker">
            Anf. 17 ANNIKA QARLSSON (c):
          </note>
          <note>
            Herr talman! Under den socialdemokratiska regeringstiden blev
            de rika rikare och de fattiga fattigare. Det visar en mängd undersökningar.
            Arbetslösheten har varit och är fortfarande hög, trots högkonjunktur.
            Det är många människor som har förtidspensionerats under de senaste
            åren och nu lever på väldigt låga ersättningar. Inget har gjorts
            för att hjälpa de här människorna tillbaka till arbetslivet.
          </note>
          <note>
            För att komma till rätta med en arbetsmarknad som inte fungerar,
            där var femte svensk står utanför och inte kommer in hur hårt
            de än knackar på porten, behövs många olika delar. Jag har i mina
            inlägg försökt visa på bredden av våra förslag och djupet av vår
            vilja. Jag vill se ett Sverige där de som kan och vill arbeta
            ska få göra det, ett Sverige där människor har riktiga jobb att
            gå till, ett Sverige där de som trots allt är arbetslösa ska få
            rätt stöd och insatser tidigt under sin tid utan jobb och att
            de så snart det bara går ska ha ett nytt jobb att gå till.
          </note>
          <note>
            Jag vill ha ett Sverige där företagen blir flera och växer och
            där företagen vågar anställa, ett Sverige där människor har mer
            makt och staten och vi politiker mindre makt, ett Sverige där
            man kan leva på sin egen lön, där ingen göms eller glöms i statistik
            eller åtgärder som inte leder till jobb, där alla ingår i en arbetsgemenskap.
            A-kassan ska inte vara den viktigaste försäkringen eller inkomsten
            för människor. Det ska vara ett riktigt jobb med en bra lön. Med
            vår politik kan det faktiskt bli verklighet.
          </note>
          <note>
            Herr talman! Ni som har varit här och lyssnat i dag! Låt mig
            få stryka under att vi inte tänker sparka på dem som Socialdemokraterna
            slog undan benen för. Vi ska se till att hjälpa dem upp på fötter
            igen.
          </note>
          <note>
            I detta anförande instämde Osama Ali Maher, Maria Plass och Tomas
            Tobé (alla m) samt Eva Johnsson och Désirée Pethrus Engström (båda
            kd).
          </note>
          <note type="speaker">
            Anf. 18 HANS BACKMAN (fp):
          </note>
          <note>
            Herr talman! God morgon, Sven-Erik Österberg! Själv har jag varit
            vaken ett tag.
          </note>
          <note>
            När det gäller Ams och arbetsförmedlingarna har vi i vår budgetproposition,
            regeringens budgetproposition, förslag om att utveckla Ams så
            att man bättre kan matcha de arbetssökande in i arbete. Det är
            de tankarna vi har för Ams.
          </note>
          <note>
            När det gäller Ulf Holm och jobben inom miljöteknikföretag vill
            jag säga att de företagen ju också har fördel av de åtgärder vi
            vidtar för att förbättra villkoren för företagandet. Det är en
            god sak som vi säkert tillsammans kan utveckla på ett bra sätt.
          </note>
          <note>
            Annars tycker jag att dagens debatt visar att det finns en tydlig
            skiljelinje i politiken, att vi borgerliga i alliansregeringen
            satsar hårt på att skapa jobb. Tyvärr visar anförandena från inte
            minst Socialdemokraterna att man vill fortsätta administrera en
            misslyckad arbetsmarknadspolitik, som har misslyckats i tolv år.
            Man säger nej till förändringar. Det innebär att det tvåtredjedelssamhälle
            som börjar växa fram fortsätter växa fram. Men det tänker vi inte
            gå med på.
          </note>
          <note>
            Vi i Folkpartiet har inte givit upp, och inte heller alliansregeringen,
            där vi ingår. Vi tror på framtiden. Vi tror på möjligheten att
            skapa förutsättningar för flera jobb genom att vidta rätt åtgärder,
            åtgärder som förbättrar företagens villkor för att anställa och
            möjligheten att växa, åtgärder som förbättrar varje enskild individs
            möjlighet att få en bra utbildning, så att man kan få rätt kompetens
            till de lediga jobb som finns. Med regeringens politik kan a-kassan
            bli just den omställningsförsäkring den är avsedd att vara, en
            omställningsförsäkring man behöver under den tid det tar att söka
            ett nytt jobb med hundraprocentig lön.
          </note>
          <note>
            Jag vill återigen citera Lars Calmfors. Det är ett citat som
            använts tidigare men som är väldigt talande och som jag inte förstår
            varför inte Socialdemokraterna och deras stödpartier kan acceptera:
            Självklart, säger Calmfors i sin DN-artikel i måndags, skulle
            det bästa vara om det gick att öka sysselsättningen kraftigt utan
            att minska förmånerna i arbetslöshetsförsäkringen. Men det är
            vad socialdemokratiska regeringar försökt göra i ett drygt decennium
            utan att lyckas.
          </note>
          <note>
            Låt oss lägga om politiken så vi lyckas skapa arbete. Det är
            det som människorna är oroade för. De vill ha arbete och har varit
            oroliga i tolv år. Nu ska vi stilla deras oro.
          </note>
          <note>
            I detta anförande instämde Osama Ali Maher, Jan R Andersson,
            Catharina Elmsäter-Svärd, Jan Ericson, Betty Malmberg, Sven Yngve
            Persson, Elisabeth Svantesson och Tomas Tobé (alla m) samt Eva
            Johnsson och Désirée Pethrus Engström (båda kd).
          </note>
          <note type="speaker">
            Anf. 19 STEFAN ATTEFALL (kd):
          </note>
          <note>
            Herr talman! Får jag först be ledamöterna att avstå från alla
            instämmanden. Då kanske vi kan avsluta den här debatten.
          </note>
          <note>
            Det talas om genusperspektivet här. Det är klart att en viktig
            del i den politik som den här regeringen har är att vi ska göra
            det mycket mer möjligt och lönsamt för vanliga människor, särskilt
            dem med låga inkomster, att gå från bidrag till arbete, från deltid
            till heltid, att ta ett jobb som kanske ger lite mer lön och utbilda
            sig lite mer. Det är många kvinnor som är i det läget att detta
            inte är lönsamt. Det finns ett klart genusperspektiv i detta.
          </note>
          <note>
            En annan sak man kan titta på är: Vem är det som har den högsta
            andelen av exempelvis sjukpenning, som drabbas mest av sjukskrivningar?
            Jo, det är kvinnor. 61 % av beloppen tas ut av kvinnor. Och det
            har ökat sedan 1999, under Ulf Holms medverkan i regeringsarbete
            och förhandlingar med regeringen.
          </note>
          <note>
            Samma tendens har vi haft med förtidspensioneringar och sjuk-
            och aktivitetsersättningar, som det heter numera. Kvinnor låses
            i ökad grad in i den typen av situationer med långtidssjukskrivningar
            och förtidspensioneringar. Löneskillnaderna mellan män och kvinnor
            har inte förändrats till det bättre under de senaste åren, och
            det samtidigt som Miljöpartiet och Vänsterpartiet har suttit ihop
            med Socialdemokraterna och gjort upp om budget efter budget och
            pratat och pratat om detta. Nu har vi en politik som försöker
            förändra spelplanen, som försöker skapa en förändring i positiv
            riktning.
          </note>
          <note>
            Jag nämnde att vi efter nio månader återgår till 70-procentsnivån.
            Det var det jag pratade om. Det gäller procent av inkomsterna,
            inte beloppen. Taket är belopp, och det var nere i 2002 års nivåer.
            Jag tycker också att det är viktigt att komma ihåg i den här debatten
            att med de förändringar som vi gör, med de ökade avgifter det
            blir till a-kassan och vissa andra saker, blir det ändå med jobbavdraget
            kraftiga förbättringar i privatekonomin för människor. En städare
            som tjänar 16 600 kr får, även om man tar hänsyn till alla avdragsbegränsningar
            och avgiftshöjningar som vi kommer att genomföra, 200, 300 och
            ända upp till 700800 kronor mer i månaden att röra sig med. Det
            gäller för vanliga inkomsttagare; städare, förskollärare, metallarbetare,
            sjuksköterskor.
          </note>
          <note>
            Vanliga löntagargrupper får en klar förbättring. Den 25 januari,
            när man får ut lön, kommer man att märka skillnaden och se vad
            den här skräckpropagandan egentligen står för. Då kommer man att
            upptäcka att det faktiskt blir mer kvar i plånboken med den nya
            regeringens politik. Då tror jag också att mycket av den här debatten
            kommer att få sans och proportioner.
          </note>
          <note>
            I detta anförande instämde Osama Ali Maher, Catharina Elmsäter-Svärd,
            Jan Ericson, Göran Montan och Hans Wallmark (alla m) samt Eva
            Johnsson och Désirée Pethrus Engström (båda kd).
          </note>
          <note type="speaker">
            Anf. 20 JOSEFIN BRINK (v):
          </note>
          <note>
            Herr talman! Under den här debatten har alliansens företrädare
            inte för ett ögonblick låtsats om sin egen prognostiserade ökning
            av arbetslösheten till 5,8 %. Man pratar på om sina sänkta skatter
            och arbetsgivaravgifter som man påstår ska minska arbetslösheten,
            samtidigt som man själv säger att den kommer att öka.
          </note>
          <note>
            Alliansens företrädare förhåller sig under hela den här debatten,
            precis som tidigare, fullständigt kallsinniga till den kritik,
            den oro och den ångest som förslaget om förändringar i a-kassan
            väcker och som växer för varje dag.
          </note>
          <note>
            Herr talman! Demokrati handlar ju inte bara om att vinna och
            sedan tuta och köra. Det handlar faktiskt också om att föra en
            dialog med sina uppdragsgivare. Förslaget om a-kassan håller på
            att bli en rejäl PR-mässig katastrof för regeringen. Men det bekymrar
            nog få utanför själva kanslihuset.
          </note>
          <note>
            Om förslaget genomförs trots den massiva kritiken blir det en
            katastrof för vanliga människors ekonomi och på sikt för hela
            den svenska välfärden. Det är ett bekymmer för betydligt flera.
          </note>
          <note>
            Om regeringen framhärdar i sin ovilja att lyssna på kritik och
            lyssna på den oro som det här förslaget väcker lär a-kassereformen
            bli ett av de sakliga skäl för uppsägning som kommer att göra
            Sven Otto Littorin och hans kompisar arbetslösa, om inte förr
            så åtminstone i valet i september 2010. Det är bara synd att det
            ska behöva bli så dyrt för vanligt folk.
          </note>
          <note>
            I detta anförande instämde Rossana Dinamarca och Egon Frid (båda
            v).
          </note>
          <note type="speaker">
            Anf. 21 ULF HOLM (mp):
          </note>
          <note>
            Herr talman! Debatten är tydlig. Högeralliansen har inte lyckats
            analysera sina egna förslag utifrån flera aspekter. Man har haft
            så bråttom att lägga fram något för att visa på skillnad sedan
            man övertog makten. Jag kan förstå att man vill lägga fram förslag
            för att visa på skillnad, men det är viktigt att också ha analyserat
            vad förslagen innebär.
          </note>
          <note>
            Stefan Attefall säger att under de år som Miljöpartiet hade samarbete
            med dåvarande s-regeringen kanske skillnaderna inte blev så mycket
            mindre när det gällde mäns och kvinnors löner. Det är möjligt
            att vi inte lyckades stå emot marknaden tillräckligt mycket. Men
            vi försökte göra det bättre. Ni försöker inte ens, utan ser medvetet
            till att kvinnor får det sämre. Det hävdar jag bestämt.
          </note>
          <note>
            De som drabbas är de som har lägst inkomst. De som gynnas av
            en försämrad a-kassa är de som redan har höga inkomster, de som
            har förmögenhet och de som har villa i Stockholmsområdet eller
            i Lundaområdet professorsstaden. Det är de som får sänkt fastighetsskatt.
            Det är inte vanliga människor.
          </note>
          <note>
            När det gäller omställningsförsäkring menar jag att studerandevillkoret
            är just en omställningsförsäkring mellan studier och arbetslivet.
            Vi gjorde en uppgörelse, Miljöpartiet och de fyra borgerliga partierna,
            2004 om att småföretagare skulle inkorporeras i försäkringssystemen
            för att de skulle ha ett skyddsnät.
          </note>
          <note>
            Jag tror att det är bra. Men det gäller också att inte stänga
            dörren för studenterna. Det är också en utsatt grupp när det gäller
            att komma in i systemet och kunna få a-kassa. Det kan inte studerande;
            det har småföretagare också problem med. Nu stänger ni dörren.
            Jag beklagar verkligen att högeralliansen tar det steget.
          </note>
          <note>
            Överläggningen var härmed avslutad.
          </note>
          <note>
            6 § Allmänpolitisk debatt (forts. från prot. 18)
          </note>
          <note>
            Arbetsmarknad och jämställdhet
          </note>
          <note type="speaker">
            Anf. 22 SVEN-ERIK ÖSTERBERG (s):
          </note>
          <note>
            Herr talman! Arbetsmarknadspolitik varför behövs den? Vad är
            det för inriktning vi vill ha? I grunden handlar det om vilket
            Sverige vi vill ha. Vi lever i en globaliserad värld. Vi känner
            alltmer trycket utifrån. Konkurrensen gör att svenska företag
            och svenska löntagare måste kunna leva upp till de förväntningar
            som omgivningen ställer. Vi måste vara konkurrenskraftiga och
            kunna producera. Vi måste kunna leverera till ett pris som är
            gångbart på en världsmarknad så att det finns köpare av och intressenter
            till våra produkter.
          </note>
          <note>
            Från socialdemokratiskt håll har vi tydligt slagit fast att vi
            inte kan och framför allt inte vill matcha globaliseringen genom
            att möta den med sänkta löner och försämrade villkor för våra
            medborgare. Vi ska ta oss an globaliseringen. Vi ska ta oss an
            utmaningen genom att se till att vi har hög kompetens och hög
            kvalitet så att vi kan möta detta med en kunskapsnivå som matchar
            omvärlden positivt. Därför är det så oerhört viktigt att arbetsmarknadspolitiken
            fungerar.
          </note>
          <note>
            Allt blir ju glorifierat när man tittar bakåt, men det var nog
            en period på 50- och 60-talet när många som började ett jobb efter
            skolan var ganska säkra på att de skulle jobba där och ha sin
            trygghet tills de kom i pension. Det vittnar många om. Den situationen
            råder inte längre. Det är inte något som vi helt råder över genom
            inhemsk politik. Det beror mycket på globaliseringen och en omvärldsförändring
            där vi har öppna gränser något annat alternativ finns ju inte.
          </note>
          <note>
            Hur klarar vi då den här omställningen?
          </note>
          <note>
            Det är nu jag kommer in på arbetsmarknadspolitiken i sig. När
            människor får sluta sitt arbete därför att företaget läggs ned
            eller man rationaliseras bort är det oerhört viktigt att det finns
            en effektiv arbetsmarknadspolitik som går in och överbryggar och
            ser till att man kan få utbildning och kompetenshöjning, att man
            kan få praktikplats att pröva på, att man har ett studiesystem
            som går in och ser till att om man vill vidareutbilda sig på högskolenivå
            och skaffa sig ytterligare kompetens ska samhället vara med i
            processen och stötta detta.
          </note>
          <note>
            Det är också viktigt för att anknyta till den förra debatten
            att vi också har en omställningsförsäkring, en arbetslöshetsförsäkring,
            som fungerar i skeendet mellan två jobb och som levererar en nivå
            så att det inte för den enskilde blir en katastrof när jobbet
            inte finns längre och man är arbetslös. Det är viktigt att man
            kan leva och behålla sin standard, att man kan behålla sitt hus
            och behålla de saker man har tills utbildningen ger effekt och
            man kommer ut i ett nytt arbete. Det är där den socialdemokratiska
            arbetsmarknadspolitiken har haft sitt skeende under många år.
          </note>
          <note>
            Det sägs från många håll att det inte har fungerat. Det behövs
            något annat. Vad är alternativet? Vad har alliansen, den moderatledda
            regeringen, presterat i sin budgetproposition?
          </note>
          <note>
            Man tar bort många av de åtgärder som finns. Man tar bort möjligheten
            för vuxna att studera, och man sänker åtgärderna i arbetsmarknadspolitiken.
            Det innebär att det i praktiken inte finns något att leverera
            till den som i dag knackar på dörren och säger att man skulle
            vilja ha en åtgärd, en utbildning eller en insats. Tyvärr, säger
            arbetsförmedlingarna, det finns ingenting. Det är öppen arbetslöshet
            som återstår.
          </note>
          <note>
            Det är väl bra om man tror att det här levererar nya jobb. Jag
            ser en fara med den förda politiken. Av internationell erfarenhet
            vet vi att en sänkning av ersättningsnivåerna leder till ett tryck
            på löner nedåt som gör att det uppstår låglönemarknader.
          </note>
          <note>
            Det kan vara harmlöst om det handlar om någon som har slutat
            studier och får ett jobb med lite lägre lön under en period innan
            man går vidare i livet. Det kan tyckas är ganska harmlöst. Man
            kan ha åsikter om det också i sak. Tyvärr är det inte så det fungerar
            i dessa låglöneländer. Det är en kategori medborgare som fastnar
            i dessa låglönejobb och som blir kvar där, och så tappar man i
            konkurrenskraft.
          </note>
          <note>
            Jag tror att det är oerhört viktigt för Sverige också i framtiden
            att konkurrera med kompetens och kunskap. Då måste vi ha en arbetsmarknadspolitik
            som bryggar över mellan olika jobb, som ger utbildningsmöjligheter
            och kompetenshöjning, något som är så oerhört viktigt.
          </note>
          <note>
            Danmark brukar nämnas som ett exempel. Jag var på Nordiska rådet
            i förra veckan där dessa frågor diskuteras mycket. Danmark brukar
            av den svenska borgerligheten nämnas som ett exempel på hur väl
            det har fungerat. Vad har man gjort i Danmark? Jo, man har gjort
            mycket. Mycket av det kan diskuteras. Men vad man framför allt
            har gjort är att behålla ersättningsnivåerna i ersättningssystemen
            därför att yngre människor och de som blir arbetslösa ska känna
            trygghet i skedet mellan två jobb. På så sätt får man också en
            flexibilitet på arbetsmarknaden där människor törs byta jobb och
            törs ta nya utmaningar. Det gagnar hela samhällsapparaten. Det
            håller vi på att missa i den svenska politik som just nu förs
            av den nuvarande regeringen.
          </note>
          <note>
            I detta anförande instämde Ann-Christin Ahlberg, Patrik Björck,
            Gunilla Carlsson i Hisings Backa och Sylvia Lindgren (alla s).
          </note>
          <note type="speaker">
            Anf. 23 ROGER TIEFENSEE (c) replik:
          </note>
          <note>
            Herr talman! Jobben var valets viktigaste fråga. Det kände vi
            under valrörelsen, och det har man kunnat se i analyserna nu efteråt.
            Alliansen, Centerpartiet och de övriga allianspartierna, som nu
            har bildat regering, vann valet på jobben. Ni förlorade valet
            på jobben. När Socialdemokraterna nu hamnat i opposition fortsätter
            de samma politik som de förlorade valet på.
          </note>
          <note>
            Min fråga till Sven-Erik Österberg är: När kommer omprövningens
            tid?
          </note>
          <note type="speaker">
            Anf. 24 SVEN-ERIK ÖSTERBERG (s) replik:
          </note>
          <note>
            Herr talman! Det kan man alltid fråga sig. Ett politiskt parti
            måste alltid agera i den situation som finns.
          </note>
          <note>
            Jag klistrar inte på mig att vi inte hade någon jobbpolitik.
            Senast i går fick vi en leverans på hur det faktiskt står till
            i konungariket Sverige när det gäller jobben. Vi har den lägsta
            arbetslöshet som vi haft under fyra år och en låg nivå om man
            ser i ett långt perspektiv, men inte tillräckligt låg.
          </note>
          <note>
            Ingen ska inbilla mig att det är ett resultat av att man har
            lagt fram ett a-kasseförslag i riksdagen från den nya regeringen,
            utan det är naturligtvis ett resultat av den ekonomiska politik
            som har förts av den socialdemokratiska regeringen, med stöd och
            hjälp av Vänsterpartiet och Miljöpartiet. Det är den politiken
            som har gjort att vi är nere på den lägsta nivån.
          </note>
          <note>
            Därför finns det ingen anledning i nuläget att omvärdera de frågorna.
            Vad som händer i framtiden och hur det blir kan jag inte svara
            på i dag. Ett parti måste alltid agera utifrån hur situationen
            ser ut och vad man bedömer är den bästa politiken för att nå de
            mål man har med sin politik.
          </note>
          <note type="speaker">
            Anf. 25 ROGER TIEFENSEE (c) replik:
          </note>
          <note>
            Herr talman! Skillnaden är väl att den nya regeringen har fokus
            på full sysselsättning, och den gamla regeringen, som förlorade
            valet, hade fokus på öppen arbetslöshet.
          </note>
          <note>
            Då är min fråga till Sven-Erik Österberg: Ser du ingen fara i
            att gömma människor i åtgärder i stället för att hjälpa dem till
            jobb?
          </note>
          <note>
            Vi kunde läsa i Dagens Industri tidigare i veckan att det småföretagen
            ser som det största tillväxthindret är att de inte hittar kvalificerad
            arbetskraft. Då måste man forma arbetsmarknadspolitiken efter
            det, inte efter något eget politiskt mål.
          </note>
          <note type="speaker">
            Anf. 26 SVEN-ERIK ÖSTERBERG (s) replik:
          </note>
          <note>
            Herr talman! Roger Tiefensee vill gömma människor i privata familjers
            hem. Det tycker han är bättre än att de får en praktik på ett
            företag eller ingår i en åtgärd där man får praktisera och skaffa
            sig erfarenhet. När vi införde plusjobben sade man från inte minst
            moderat håll, men från borgerligheten i sin helhet, att det var
            gardinjobb. Om man hjälpte pensionärer på ett pensionärshem att
            göra sådant som de inte klarade av själva därför att de var gamla
            var det gardinjobb. Gick man hem med en subventionerad tjänst
            och utförde tjänsten i någon av Tiefensees kompisars hem var det
            riktiga jobb.
          </note>
          <note>
            Det är väl den synen vi har. Vi har fokus på att alla som kan
            och ska jobba också ska ha ett jobb. I den här regeringen har
            ni inte börjat med att visa var jobben finns, utan ni har börjat
            med att försämra för dem som är arbetslösa. Ni är fortfarande
            svaret skyldiga var jobben kommer någonstans. Där har ni fortfarande
            inte kommit med någon leverans. Vi väntar på att få se vad det
            blir av det.
          </note>
          <note type="speaker">
            Anf. 27 CATHARINA ELMSÄTER-SVÄRD (m) replik:
          </note>
          <note>
            Herr talman! Jag har haft förmånen att få lyssna på den här debatten
            hela morgonen och hört Sven-Erik Österberg. Jag skulle vilja koppla
            på i den här diskussionen möjligheterna till arbete ur ett kvinnligt
            perspektiv men även ur integrations- och globaliseringsperspektiv,
            som Sven-Erik Österberg var inne på.
          </note>
          <note>
            Det finns massor av kvinnor som jobbar hårt både hemma och i
            sitt arbete och har väldigt tufft att få livet att gå ihop. Så
            har de en insikt om att det finns massor av människor som har
            svårt att få in en fot på arbetsmarknaden och som i stället för
            att ha ett riktigt jobb utför ett svart arbete, till exempel i
            någons hem. Om vi skulle införa ett förslag med hushållsnära tjänster,
            som jag har förstått att Sven-Erik Österberg är väldigt negativ
            till, herr talman, skulle det kunna innebära för oerhört många
            en möjlighet att få ett jobb med en lön och en lägre skatt.
          </note>
          <note>
            Min fråga till Sven-Erik Österberg är: Är hushållsnära tjänster
            ett dåligt jobb och en dålig möjlighet?
          </note>
          <note type="speaker">
            Anf. 28 SVEN-ERIK ÖSTERBERG (s) replik:
          </note>
          <note>
            Herr talman! Jag ska först klarlägga att den som städar i någon
            annans hem inte gör ett sämre jobb än någon annan. Det är inte
            där problematiken ligger. Den som behöver hjälp med den uppgiften
            i sitt hem tycker jag inte heller behöver skämmas det är inte
            det jag är ute efter. Men jag tycker att man ska vara beredd att
            betala vad det faktiskt kostar så att den som utför tjänsten också
            får en hygglig lön och har rätt till semester och sjukersättning.
            Jag tycker att det är fel när vissa tycker att de inte ska ha
            den rätten utan betalar svart därför att man vill ha pengarna
            för egen del. Då är man beredd att ändra lagstiftningen så att
            det ska bli vitt i stället. Är ni beredda att ändra lagstiftningen
            också för dem som snattar, så att det är tillåtet att snatta,
            därför att man inte följer lagen? Det är ungefär samma fråga som
            gäller i det sammanhanget.
          </note>
          <note>
            Jag tycker att man ska hjälpa dem som inte kan städa. Där kan
            jag vara positiv till att man subventionerar den tjänsten för
            dem som inte kan. Men de som inte vill städa och vill ha hjälp
            tycker jag också ska betala vad det faktiskt kostar för att få
            den tjänsten. Där står jag i den här frågan.
          </note>
          <note type="speaker">
            Anf. 29 CATHARINA ELMSÄTER-SVÄRD (m) replik:
          </note>
          <note>
            Herr talman! Jag tycker att det är bra att vi kan vara överens,
            jag och Sven-Erik Österberg, om att svart arbete inte är bra för
            någon. Samtidigt vet vi att det framför allt är familjer som har
            barn under sju år som, enligt vad svenska undersökningar tidigare
            visat, är i störst behov av att få de här subventionerade tjänsterna.
            De har också ett behov av att betala en lägre kostnad, för då
            skulle de verkligen köpa de här tjänsterna. I dag har de inte
            den möjligheten.
          </note>
          <note>
            Likaså vet vi att den svarta sektorn inom den här branschen omsätter
            miljarder.
          </note>
          <note>
            Därför är min fråga: Varför dela på det så att det bara omfattar
            dem som behöver? Varför inte låta hela den här sektorn bli en
            vit sektor? Då får alla vara med och får möjlighet att köpa de
            tjänsterna, både de som i dag har råd och framför allt de som
            i dag inte har råd. Det gäller barnfamiljer och äldre.
          </note>
          <note type="speaker">
            Anf. 30 SVEN-ERIK ÖSTERBERG (s) replik:
          </note>
          <note>
            Herr talman! Det där med äldre sade jag faktiskt att jag är för,
            de som inte kan städa av hälsoskäl. Det tycker jag att man kan
            ha en diskussion om.
          </note>
          <note>
            Däremot är en stor del av de kvinnor som Catharina Elmsäter-Svärd
            ömmar för sådana som ändå inte kommer att ha råd att ha den hjälpen.
            Jobbar man i ett vårdyrke och har de löner som finns i ett vanligt
            LO-yrke finns det ingen möjlighet att eftersöka den tjänsten i
            dag.
          </note>
          <note>
            Jag är inte så naiv att jag tror att den filippinskan som hade
            2 000 i månaden och bodde i en källare i ett hus i Djursholm och
            jobbade i en familj får en vit lön om man inför en viss skattesubvention.
            Jag tror att hon fortfarande kommer att få en svart lön.
          </note>
          <note>
            Det handlar om moral och om hur man ser på sin medmänniska och
            vad man tycker att den ska ha för rättigheter som utför jobb åt
            en. Det är på det planet det ligger, och jag tror att man når
            dit genom ändrade skatteregler på det sätt som moderatregeringen
            föreslår.
          </note>
          <note type="speaker">
            Anf. 31 ELISABETH SVANTESSON (m) replik:
          </note>
          <note>
            Herr talman! Sven-Erik Österberg och andra inom vänsterkartellen
            försöker gång på gång göra gällande att alliansens politik skulle
            leda till lönedumpning och till att Sverige blir ett låglöneland.
          </note>
          <note>
            Att ett pris dumpas innebär ju att det sjunker väldigt kraftigt.
            Jag tycker att det är sorgligt att socialdemokrater använder skrämselpropaganda
            i debatten och påstår att svenska löner skulle dumpas. Eller har
            Sven-Erik Österberg kanske ingen som helst tilltro till arbetsmarknadens
            parter? Har han ingen som helst tilltro till de kollektivavtal
            som en mycket stor del av den svenska arbetsmarknaden täcks av?
          </note>
          <note type="speaker">
            Anf. 32 SVEN-ERIK ÖSTERBERG (s) replik:
          </note>
          <note>
            Herr talman! Det finns hos borgerligheten en klar medvetenhet
            om att det a-kasseförslag som läggs fram även om det inte har
            debatterats här i dag leder till en stark försvagning av den ena
            sidan av arbetsmarknadens parter, dock inte arbetsgivarparten.
            Det blir utfallet när man gör en kostnad av a-kassan.
          </note>
          <note>
            Man kan jämföra det med att den som i dag bor i en trea får betala
            en hyra som för en femma men får flytta in i en etta. Så kommer
            a-kasseförsäkringen att se ut enligt förslaget.
          </note>
          <note>
            Om en undersköterska som tjänar 20 000 blir arbetslös kommer
            hon ned i en a-kasseersättning om 12 000. Det betyder att hon
            måste acceptera ett jobb som ligger strax över 11 000.
          </note>
          <note>
            A-kassenivån har en stor betydelse för var lägstalönen hamnar.
            Ju mer man sänker a-kassenivån, desto lägre får man ned nivån
            på den lägstalön som människor måste acceptera att jobba för.
            Då etablerar man en nivå för vad som är gångbart på arbetsmarknaden
            och som också är en vit lön. Det medför en lönedumpning. Så enkelt
            är sambandet.
          </note>
          <note>
            Därför är ersättningsnivåerna oerhört viktiga också för att hålla
            uppe minimilönerna i samhällsapparaten, oavsett vad parterna säger.
          </note>
          <note type="speaker">
            Anf. 33 ELISABETH SVANTESSON (m) replik:
          </note>
          <note>
            Herr talman! Sven-Erik Österberg använder än en gång begreppet
            lönedumpning. Jag tror att det skulle vara nyttigt för dig att
            se helheten i alliansens politik.
          </note>
          <note>
            På arbetsmarknaden finns det efterfrågan och utbud. Vi påverkar
            arbetsutbudet, men vi gör också mycket för att påverka efterfrågan
            på arbetskraft. Vi har en stark och tydlig politik för att företagen
            ska anställa flera. När företagen vill anställa flera och efterfrågan
            ökar har det motsatt effekt på lönerna. Då tenderar lönerna att
            stiga.
          </note>
          <note>
            Man måste se helheten i de förslag som vi har. Det är oerhört
            väsentligt.
          </note>
          <note>
            Jag vill också ge en kort kommentar till det Sven-Erik Österberg
            säger om att Ams nu inte kommer att ha något att fördela och att
            det inte finns några programplatser kvar. Det är ju inte sant!
            Men vi tycker att de inte ska ha lika mycket att fördela utan
            i stället ha arbeten att förmedla. Det är vår grundläggande inställning.
          </note>
          <note type="speaker">
            Anf. 34 SVEN-ERIK ÖSTERBERG (s) replik:
          </note>
          <note>
            Herr talman! Hos Ams är man uppbunden med de åtgärder som pågår
            just nu och med de nya som kommer till finns det inget mer att
            fördela. Det är lätt att gå in och se på detta. Om man ska nå
            regeringens mål om 90 000 personer i åtgärder och det är 165 000
            i år, så är man redan uppbunden inför nästa år. Då finns det ingenting
            att fördela. Därför är det just nu tvärstopp på arbetsförmedlingarna
            för att placera folk i åtgärder. Det är den situation som råder
            nu. Hur ni kommer att stöka och ställa i framtiden vet vi inte.
          </note>
          <note>
            När det gäller lönenivåerna finns det ett samband med a-kassan,
            som jag säger. Det är också vetenskapligt belagt att a-kassan
            förflyttar lönenivåerna nedåt på det här sättet.
          </note>
          <note>
            Det finns en övertro på att man kan mickla och mackla med åtgärder
            och skattesänkningar för företagen för att skapa efterfrågan på
            arbetskraft. Den grundläggande faktorn är den finansiella politik
            man för. Vad finns det för trovärdighet, vad finns det för substans
            i landet, vad kan man sälja för produkter? Det finns ingen företagare
            som anställer någon om det inte finns efterfrågan på tjänster
            eller produkter. I den här frågan har ni inte bekänt färg än.
            Vi får se hur ni klarar den finansiella politiken. Det kommer
            att avgöra hur det blir med efterfrågan på arbetskraft.
          </note>
          <note type="speaker">
            Anf. 35 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Sven-Erik Österberg säger att han vill ha en omställningsförsäkring.
            Det är ju precis vad vi har! Vi har en omställningsförsäkring
            med 80-procentsnivån kvar i 200 dagar. Det motsvarar ungefär sju
            månader. I dag tar det ungefär fyra månader innan man får ett
            nytt jobb. Det är den tid som är standard. Alltså har vi en omställningsförsäkring
            som håller för majoriteten.
          </note>
          <note>
            Vad gäller nivåerna i a-kassan höjer vi inte taket för dem som
            är höginkomsttagare. Det innebär i princip att vi omfördelar från
            dem som är höginkomsttagare till dem som är låginkomsttagare.
            Genom jobbavdraget och annat gör vi att alla får mer kvar i plånboken.
            Det måste väl ändå vara detta som räknas?
          </note>
          <note type="speaker">
            Anf. 36 SVEN-ERIK ÖSTERBERG (s) replik:
          </note>
          <note>
            Herr talman! Det kan diskuteras huruvida alla får mer i plånboken.
            Om man ser till exemplet med den halvtidsarbetande kvinnan som
            får de pålagor som finns i budgeten kan man nog säga att det blir
            mindre kvar i plånboken för hennes del. Vi vet inte vad mer som
            kommer i regeringspolitiken på det här området.
          </note>
          <note>
            Omställningsförsäkringen är viktig. Men när man sänker taket
            till 680 kr blir det mellan 150 000 och 200 000 personer som vid
            årsskiftet får en omedelbar sänkning av sin a-kasseersättning.
            Det kommer också att påverka deras efterfrågan i samhället. Detta
            drabbar egentligen inga höginkomsttagare. Vi vet vilka nivåer
            det handlar om och vad de här personerna tjänar. Det är inte vad
            vi betraktar som höginkomsttagare som detta handlar om, utan det
            är vanligt folk som får denna ersättning.
          </note>
          <note>
            Alltfler kommer inte att få 80 % i ersättning när de blir arbetslösa.
            Det blir konsekvensen av att man sänker nivåerna och pressar ned
            lönerna på detta sätt.
          </note>
          <note type="speaker">
            Anf. 37 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Den sänkning Sven-Erik Österberg pratar om är en
            sänkning till den nivå som gällde för Socialdemokraterna i somras.
            Den är inte så dramatisk egentligen.
          </note>
          <note>
            Det viktigaste måste vara att vi ser till att få fram nya jobb.
            Om vi gemensamt har den målsättningen kan vi kanske fokusera mer
            på det i stället för på a-kassenivåerna. Självklart ska man få
            tillräcklig ersättning så att man kan leva på en omställningsförsäkring.
            Men målsättningen måste ändå vara att folk ska få jobb.
          </note>
          <note type="speaker">
            Anf. 38 SVEN-ERIK ÖSTERBERG (s) replik:
          </note>
          <note>
            Herr talman! En liten rättelse: Nivån över 680 kr har faktiskt
            gällt några år. I valrörelsen diskuterade vi en ytterligare takhöjning
            så att flera av de arbetslösa skulle kunna få 80 %. Men detta
            har aldrig verkställts, även om det fanns med i vårt valprogram.
          </note>
          <note>
            För övrigt är a-kassan sådan att detta innebär en press nedåt
            på lönerna, som jag har sagt tidigare. Det blir konsekvensen,
            och det drabbar de människor som är mest utsatta.
          </note>
          <note>
            Om man i den moderatledda regeringen verkligen menade något med
            jobbpolitiken skulle man ha börjat med att peka ut var de nya
            jobben kommer och inte med att försämra för dem som är arbetslösa.
            Om man hade ett kvitto på att man gick från arbetslöshet till
            ett jobb skulle många känna sig lugnare. Men det har man ju inte.
            Där ska ni återkomma, säger ni. Ni blir svaret skyldiga. Och vilken
            finanspolitik ni kommer att driva det är ju den som avgör hur
            efterfrågan på arbetskraft ser ut i framtiden vet vi inte än.
          </note>
          <note type="speaker">
            Anf. 39 ANNIE JOHANSSON (c) replik:
          </note>
          <note>
            Herr talman! Det är intressant att du, Sven-Erik Österberg, beskriver
            de senaste fyra åren med Socialdemokraterna vid rodret som en
            kompetenshöjning och som en period av effektiv arbetsmarknadspolitik.
            Visst kan jag hålla med dig om att Sverige är fantastiskt, men
            alla har inte fått chansen.
          </note>
          <note>
            Jag som är ung möter mina jämnåriga som i dag står utanför arbetsmarknaden.
            Socialdemokraterna sade i regeringsställning att vi har en ganska
            låg ungdomsarbetslöshet. Samtidigt vet jag att det i dag enligt
            svensk officiell statistik finns 200 000 ungdomar som står fast
            i utanförskap: Menar Sven-Erik Österberg att ni i regeringsställning
            förde en effektiv arbetsmarknadspolitik? Har du någon som helst
            självkritik när det gäller den tid du själv satt i regeringen?
          </note>
          <note type="speaker">
            Anf. 40 SVEN-ERIK ÖSTERBERG (s) replik:
          </note>
          <note>
            Herr talman! Jag har självkritik. Så länge det finns någon som
            vill ha jobb och inte får det har vi inte lyckats fullt ut. Sedan
            måste man värdera insatserna utifrån de förutsättningar som har
            rått.
          </note>
          <note>
            Det är också trist att gå tillbaka till 1994, men alla vet hur
            det såg ut då och vilken massarbetslöshet som rådde i landet då.
            Då var det 500 000 förlorade jobb under den dåvarande borgerliga
            regeringen, under en väldigt kort period. Många satt hårt fast
            i arbetslöshet och hade svårt att komma ut i nya jobb.
          </note>
          <note>
            Det allvarligaste är när ungdomar som har studerat och skaffat
            sig en akademisk utbildning inte kommer ut på arbetsmarknaden.
            Det sänder fel signaler i samhället. Därför är en av de viktigaste
            åtgärderna att se till att de får arbete. Det blir inte lättare
            för de studerande, som redan är pressade sedan förut, när man
            tar bort studerandevillkoret och försämrar förutsättningarna för
            dem att studera. Jag tycker att det måste vara viktigt med signalen
            att det lönar sig att studera. Det är med kompetens och kvalitet
            som vi ska hävda oss i framtiden.
          </note>
          <note type="speaker">
            Anf. 41 ANNIE JOHANSSON (c) replik:
          </note>
          <note>
            Herr talman! Nu är det 2006, och på fyra år har ungdomsarbetslösheten
            ökat med 30 %. Under den tiden satt du i regeringen. 30 % fler
            unga människor står i dag med båda fötterna fast cementerade i
            utanförskap.
          </note>
          <note>
            Jag kan hålla med dig om att utbildning ska löna sig. Det ska
            löna sig att studera vidare. Trots det har vi i dag över 100 000
            studenter eller högutbildade som lever i arbetslöshet.
          </note>
          <note>
            Menar du att det är viktigare att upprätthålla det bidragssamhälle
            som ni har drivit, eller ska vi satsa på fler jobb för unga människor?
          </note>
          <note type="speaker">
            Anf. 42 SVEN-ERIK ÖSTERBERG (s) replik:
          </note>
          <note>
            Herr talman! Vi ska naturligtvis satsa på fler jobb för unga
            människor, självklart, ja. Du kan i och för sig inte svara, men
            min motfråga blir ändå: Vilka fler ungdomar får jobb om man sänker
            a-kassan för dem som är arbetslösa? Jag kan inte se att någon
            mer ungdom får jobb för det. Det är ju där ni fortfarande är svaret
            skyldiga: Vad tänker ni göra för ungdomar för att de ska komma
            ut och få jobb? Vilka anställer ungdomar? Vad är åtgärderna där?
          </note>
          <note>
            Det är den gåtan som måste lösas. Där kommer inte sänkta ersättningsnivåer
            att hjälpa någonting. Jag ser inte sambandet däremellan, utan
            det handlar om helt andra saker, som jag inte ska förlänga tiden
            med att ta upp nu.
          </note>
          <note type="speaker">
            Anf. 43 TOMAS TOBÉ (m) replik:
          </note>
          <note>
            Herr talman! Jag har en fråga vad gäller de arbetsmarknadspolitiska
            åtgärderna, och det skulle vara intressant om Sven-Erik Österberg
            kunde utveckla detta. Eftersom Socialdemokraterna nu föreslår
            en omfattning och en utformning som liknar det vi tidigare har
            haft under tolv års tid, vad är det exakt som har varit så framgångsrikt
            i dessa arbetsmarknadspolitiska åtgärder?
          </note>
          <note type="speaker">
            Anf. 44 SVEN-ERIK ÖSTERBERG (s) replik:
          </note>
          <note>
            Herr talman! Jag är helt övertygad om att med det paket och de
            subventioneringsnivåer ni har lagt kommer ni att vara betydligt
            mindre framgångsrika med era åtgärder. Med dem som står längst
            från arbetsmarknaden bildas omedelbart också ett kösystem. Vi
            vet att den som har lättast att få jobb är den som redan har ett
            jobb, och ju längre man är arbetslös, desto svårare är det att
            få jobb. Så fungerar marknaden tyvärr, kunde man säga, men så
            är det.
          </note>
          <note>
            Det betyder att subventioneringsgraden och stödet måste bli tyngre
            och större ju längre från arbetsmarknaden man är. Om man nöjer
            sig med en 25-procentig subventioneringsgrad, som ni har gjort,
            tror jag att många av dem som står längst från arbetsmarknaden
            aldrig kommer i fråga. Då tror jag att den kommer att fungera
            bättre om man tycker att det är alternativet till regeringens
            politik.
          </note>
          <note>
            Vår politik har ändå gett möjligheter. Det är 20 000 plusjobbare
            som är ute nu som stod allra längst från arbetsmarknaden. De gör
            ett ordentligt jobb ute i landets kommuner och landsting och i
            andra instanser just nu, och de hjälper till med att höja kvaliteten.
            Jag tycker att det är positivt, och det är en framgång för de
            människorna. Jag tror att många av dem kommer att gå vidare till
            andra jobb utanför de här åtgärdsdelarna under den period som
            de är inne, och det tycker jag är positivt.
          </note>
          <note type="speaker">
            Anf. 45 TOMAS TOBÉ (m) replik:
          </note>
          <note>
            Herr talman! Det var intressant att Sven-Erik Österberg inte
            riktigt kunde utveckla hur framgångsrik politiken har varit. Det
            är väl för att den kanske inte har varit särskilt framgångsrik.
          </note>
          <note>
            Det var ändå intressant, herr talman, att Sven-Erik Österberg
            tog upp plusjobben och att man tycker att det är viktigt att ungdomar
            arbetar för löner som inte är avtalsenliga. Det skulle vara intressant
            om du kunde utveckla det.
          </note>
          <note type="speaker">
            Anf. 46 SVEN-ERIK ÖSTERBERG (s) replik:
          </note>
          <note>
            Herr talman! Så fort jag hänvisar till statistik som även Tomas
            var med och såg i arbetsmarknadsutskottet, som visar att vi tillsammans
            med Danmark och Island är bland de länder som är mest framgångsrika,
            är jag bara självbelåten och okritisk. Men jag kan ju nämna det.
          </note>
          <note>
            Även om vi inte är nöjda och jag kan vara självkritisk därför
            att inte fler har fått jobb kan vi se att vi i ett internationellt
            perspektiv har lyckats väl, och lika bra som andra länder i vår
            omgivning. Såtillvida kan jag säga att vår arbetsmarknadspolitik
            har fungerat minst lika bra som de flesta andra länders runtomkring
            oss.
          </note>
          <note>
            Men vi vill mer, och då är jag tveksam till att alliansens, den
            moderatledda regeringens, politik kommer att skapa mer jobb med
            de åtgärder som man föreslår, eftersom de har en helt annan inriktning.
            Jag tror att de kommer att ge en betydligt sämre effekt.
          </note>
          <note>
            Ni är svaret skyldiga på frågan var de så kallade riktiga jobben,
            som ni alltid vill framhäva, uppstår någonstans och till vilka
            villkor.
          </note>
          <note type="speaker">
            Anf. 47 JAN ERICSON (m) replik:
          </note>
          <note>
            Herr talman! När jag hör Sven-Erik Österberg berätta om de förträffliga
            åtgärder som finns i dag måste jag ta två exempel från valrörelsen.
          </note>
          <note>
            Det ena exemplet var en kvinna som hade varit arbetslös i över
            elva år. Hon ville inget annat än få ett riktigt jobb. Det hon
            hade fått till hjälp var sju söka-jobb-kurser. Hon var inte riktigt
            nöjd med det.
          </note>
          <note>
            Det andra exemplet var en nästan färdigutbildad historielärare.
            Han hade en termins utbildning kvar. Det han helst av allt ville
            var att få hjälp av arbetsförmedlingen att slutföra sina studier.
            Då hade han kunnat fylla en av de luckor som finns i gymnasiet
            som historielärare. Det fick han inte. Däremot fick han gå ett
            stort antal andra kurser som kostade massor av pengar och som
            han inte hade någon som helst nytta av han ville bli historielärare.
          </note>
          <note>
            Det är så här systemet har fungerat. Det finns exempel efter
            exempel på människor man har träffat i verkliga livet, och det
            är de människorna som ni har glömt bort.
          </note>
          <note type="speaker">
            Anf. 48 SVEN-ERIK ÖSTERBERG (s) replik:
          </note>
          <note>
            Herr talman! Det ska den moderatledda politiken nu råda bot på.
            Vad händer med den kvinna som har varit arbetslös i elva år? Ja,
            hon blir av med sin a-kassa nu. Det är det besked hon får. Vad
            händer med historieläraren som har en termin kvar? Kommer han
            att få hjälp med sin termin? Nej, när han kommer till arbetsförmedlingen
            säger man så här: Vi har inga resurser att ge över huvud taget
            nu, utan du får väl fixa det själv på något sätt. Det är det svar
            de får.
          </note>
          <note>
            Var det detta de hade förväntat sig när du var ute och talade
            om att röstar du på oss kommer det att bli bättre? Kan du möta
            dem nu och säga att nu blir det bättre för er, att nu kommer du
            som varit arbetslös i elva år att få jobb? Är det beskedet du
            ger när du nu kommer ut och möter dem? Och vilket besked får historieläraren
            av dig?
          </note>
          <note type="speaker">
            Anf. 49 JAN ERICSON (m) replik:
          </note>
          <note>
            Herr talman! Jag tror att kvinnan som hade gått sju söka-jobb-kurser
            har världens möjligheter att få ett av de nystartsjobb som vi
            satsar pengar på. Det är precis den målgruppen.
          </note>
          <note>
            Vad gäller historieläraren har jag min lilla tanke om att arbetsförmedlingarna
            i stället för att vara så fyrkantiga som de är i dag ska kunna
            använda individuella lösningar, där man ser att en satsning eller
            en åtgärd kommer att leda till ett riktigt jobb.
          </note>
          <note>
            Jag satt som facklig representant i arbetsförmedlingsnämnden
            i Härryda kommun under ett antal år i slutet på 90-talet, och
            då såg jag de cirkulär som regeringen och Ams skickade ut till
            arbetsförmedlingarna. Där stod det uttryckligen att det som arbetsförmedlingen
            skulle prioritera var att få in så många människor som möjligt
            i korta, billiga åtgärder för att snygga till statistiken. Det
            stod nästan ordagrant i cirkulären. Då insåg jag hur man använde
            den här myndigheten. Det är det vi vill ändra på.
          </note>
          <note type="speaker">
            Anf. 50 SVEN-ERIK ÖSTERBERG (s) replik:
          </note>
          <note>
            Herr talman! Varför skulle kvinnan som varit arbetslös i elva
            år få ett nystartsjobb på något företag med en subventionsgrad
            på 25 % om hon inte har kunnat få det förut när man har subventionerat
            7580 %, om det var det som var problemet? Eller på vilket sätt
            skulle arbetsförmedlingen kunna agera på ett annat sätt nu än
            vad man har gjort tidigare? Det svaret tror jag inte håller.
          </note>
          <note>
            Vad den här kvinnan kommer att känna av i första skedet förhoppningsvis
            kommer hon ut på arbetsmarknaden; jag önskar inget hellre är att
            hon får en försämrad standard genom det förslag ni har lagt i
            arbetslöshetsförsäkringen. Skulle hon dessutom få någon åtgärd
            kommer hennes a-kassedagar att räknas av, enligt det system man
            har föreslagit. Hon har inte så mycket mer positivt att vänta.
          </note>
          <note>
            Men det skulle inte förvåna mig om hon har röstat på dig i valet,
            därför att hon trodde på dig och på att du skulle fixa det. Nu
            ska vi se om du klarar av det, om regeringen klarar av det. Ni
            är svaret skyldiga.
          </note>
          <note type="speaker">
            Anf. 51 ULF HOLM (mp):
          </note>
          <note>
            Herr talman! Under den allmänpolitiska debatten tänker jag prata
            om arbetsmarknadspolitik, men kanske inte så mycket om a-kassan,
            som i debatten tidigare i morse, utan framför allt om hur man
            skapar arbete. Det absolut viktigaste i arbetsmarknadspolitiken
            måste vara att skapa nya jobb.
          </note>
          <note>
            Hur vill då vi från Miljöpartiet skapa dessa jobb? Jo, vi vill
            förena det med en mycket aktiv miljöpolitik. I våra förslag på
            hur vi ska ställa om till en bättre miljö och till andra energislag
            ska detta kunna vara en aktiv del för jobbpolitik i Sverige. Det
            är egentligen det viktigaste.
          </note>
          <note>
            Vi ser i dag miljöhoten komma. Klimatförändringarna är på gång.
            Vi hade i arbetsmarknadsutskottet i går besök av en vice riksbankschef
            som inte riktigt förstod det här med klimatförändringar. Hon måtte
            vara en av de få i Sverige som inte ser att någonting håller på
            att hända med klimatet. Då måste vi vidta aktiva åtgärder. Vi
            måste vidta aktiva åtgärder så att det skapas arbetstillfällen
            i Sverige. Jag tror att det är det absolut viktigaste.
          </note>
          <note>
            Den svenska miljötekniken ökar ofantligt mycket, inte minst på
            grund av de satsningar som vi från Miljöpartiet under förra mandatperioden
            såg till blev verklighet. Det innebär att underlätta för miljö-
            och energiomställning, göra det billigare, och ge en morot men
            också ha en piska när det gäller att det inte ska vara tillåtet
            att släppa ut farliga ämnen eller använda energi som inte är bra
            för miljön. Därför hade man piska och morötter.
          </note>
          <note>
            Tyvärr kan vi inte se något av detta i den budgetproposition
            som den borgerliga regeringen nu har lagt fram. Där finns förvisso
            fina ord om att klimatförändringar håller på att ske och att vi
            borde skapa jobb, men inga konkreta förslag alls. Det fanns ett
            förslag om att man skulle få göra avdrag om man köper en miljövänlig
            bil, men det förslaget fanns inte ens med i budgetpropositionen.
            Det kommer väl inom fyra år kanske. Inte ens det enda förslag
            man hade lyckades man lägga fram. Det är den miljöpolitik alliansen
            har.
          </note>
          <note>
            Jag och Miljöpartiet tror däremot mest på att satsa på att få
            bort till exempel oljeberoendet och i stället satsa på vår egen
            energi som vi har i Sverige. Det gäller bioenergi, etanol och
            vindkraft, som borde kunna ha en otrolig potential i Sverige,
            solenergi och solfångare alla de nya moderna lösningar för energi
            som finns och som vi borde utveckla mera. Detta skapar arbetstillfällen
            i Sverige och vi får en bättre miljö. Det är politiken för framtiden.
            En aktiv miljöpolitik ger också arbete i Sverige, och det är den
            vägen vi borde gå.
          </note>
          <note>
            Tyvärr saknas mycket av detta i den borgerliga alliansens nya
            politik. Det beklagar jag och Miljöpartiet mycket.
          </note>
          <note>
            Man måste också inse att inte alla människor kommer att ha ett
            jobb att gå till varje dag. Det kommer tillfällen, kortare eller
            tyvärr ibland längre, då man hamnar i arbetslöshet. Det är det
            som den särskilda debatten vi hade tidigare i morse handlade om:
            Då måste man ha en bra a-kassa i botten som en bra grundplåt tills
            man har hittat ett nytt jobb, för att man inte ska ställas helt
            på bar backe.
          </note>
          <note>
            Men vi vet också vilka signaler man kan se i Sverige. Vi har
            problem på många arbetsplatser med att folk blir utbrända. De
            klarar inte av tempot i arbetslivet. Det måste vi ha stor lyhördhet
            för. Vi måste också se till att analysera och gå vidare med detta.
            Tyvärr saknar vi också på detta område förslag från den borgerliga
            alliansen.
          </note>
          <note>
            Vi i Miljöpartiet kom på den utmärkta idén med friåret. Nu börjar
            en del moderater och folkpartister skruva på sig: inte friåret
            nu igen! Men friåret var en utmärkt politik. Den som av någon
            anledning var trött på sitt jobb eller behövde ett break i arbetslivet
            fick en möjlighet att i mellan tre och tolv månader också ta denna
            paus från arbetslivet. Samtidigt gav man möjlighet för en arbetslös
            person att komma in på det arbetet under motsvarande period.
          </note>
          <note>
            Det var en jättebra politik. De som var trötta och utslitna,
            tyvärr oftast offentliganställda kvinnor i 55-årsåldern som hade
            jobbat hårt inom sjukvården och äldreomsorgen, fick en paus, fick
            göra något annat. En del startade företag, en del tog bara en
            paus och en del pluggade samtidigt som de som har det svårast
            att komma in på arbetsmarknaden, långtidsarbetslösa och invandrare,
            fick en chans att komma in och få ett jobb under en begränsad
            tid. I många fall hade de också möjlighet att få jobb senare.
            Det var en utmärkt politik.
          </note>
          <note>
            Tyvärr tar borgarna bort möjligheten till friår fullständigt
            och ignorerar det problem som många människor har med att få ihop
            livspusslet. Livspusslet måste man ha i beaktande hela tiden,
            och därför är det viktigt att ha en grön arbetsmarknadspolitik
            för framtiden.
          </note>
          <note type="speaker">
            Anf. 52 ANNIE JOHANSSON (c) replik:
          </note>
          <note>
            Herr talman! Det är glädjande att Ulf Holm talar om miljöteknik
            och företagande. Det är någonting som ligger mig varmt om hjärtat
            och som också Centerpartiet och alliansen har fått förtroende
            av svenska folket att driva i regeringsställning. Miljö och företagande
            i kombination är en fantastisk framtidssektor, som också alliansen
            satsar på. Detta var också något som LRF lyfte fram i en rapport
            under sommaren, där man påpekade att det saknas regler i den svenska
            politiken på detta område. Det var då ni, tillsammans med Socialdemokraterna
            och Vänsterpartiet, ledde landet.
          </note>
          <note>
            Menar Ulf Holm med facit i hand att ni har gjort tillräckligt
            för att trycka på den socialdemokratiska regeringen för att få
            gynnsammare regler för företagare, men också gynnsammare regler
            för att driva företag på landsbygden och inom de gröna näringarna?
          </note>
          <note type="speaker">
            Anf. 53 ULF HOLM (mp) replik:
          </note>
          <note>
            Herr talman! Det är ju intressant att fråga och att göra en utvärdering
            av hur jag bedömde den förra mandatperioden.
          </note>
          <note>
            Vad som är mer intressant är vilka förslag som ligger på bordet
            nu, med den nya regeringen. Självfallet skulle jag som miljöpartist
            ha velat gå mycket längre i det samarbete vi hade mellan s och
            v under den förra mandatperioden. Men vi tog faktiskt stegen med
            införandet av en grön skatteväxling som innebär att det ska bli
            dyrare att skita ned i naturen men billigare att arbeta och leva
            miljövänligt.
          </note>
          <note>
            Men vart tog den gröna skatteväxlingen vägen? Det finns inga
            nya steg mot en ny skatteväxling i den nya alliansbudgeten, som
            presenterades för ett par veckor sedan? Vart tog de gröna förslagen
            vägen? Det var fint att du pratade om dem i valrörelsen, men vi
            vill se de konkreta förslagen. Centern har inte lyckats få fram
            något sådant konkret förslag alls i alliansen.
          </note>
          <note type="speaker">
            Anf. 54 ANNIE JOHANSSON (c) replik:
          </note>
          <note>
            Herr talman! Till skillnad från dig, Ulf Holm, pratade jag inte
            om den gröna skatteväxlingen. Jag pratade om att skapa gynnsamma
            villkor för företagande på landsbygden, om gynnsamma villkor för
            att satsa och för att stimulera människor att satsa på en framtidsinriktad
            sektor, nämligen miljöteknik.
          </note>
          <note>
            Vi läser tydligen budgetpropositionen med olika glasögon, och
            det är helt naturligt. Men det mest intressanta för mig är att
            ställa frågan: Vilka konkreta förslag tycker du med facit i hand
            att ni fick igenom under den socialdemokratiska tiden, då du faktiskt
            hade makt att påverka?
          </note>
          <note type="speaker">
            Anf. 55 ULF HOLM (mp) replik:
          </note>
          <note>
            Herr talman! Den makten utnyttjade vi i Miljöpartiet till att
            se till att vi fick en grön skatteväxling som bland annat ledde
            till att vi fick en ökning av miljöbilarna. Försäljningen ökade
            med över 400 % på ett år. Man hade en morot det blev billigare
            att vara miljövänlig. Vi fick trängelskatteförsöket i Stockholm.
            Vi hade ett förhöjt glesbygdsavdrag för glesbygden för att man
            hade förhöjda kostnader där på grund av klimatet, de långa avstånden
            etcetera. Samtidigt höjde vi bensinskatten med 16 öre på fyra
            år, vilket inte är särskilt mycket.
          </note>
          <note>
            Detta är tillsammans en del av den gröna skatteväxlingen. Frågan
            är: Vart tog den vägen nu med en borgerlig allians? Vart tog Centern
            vägen? Vart tog Centerns enda förslag om ett avdrag för att köpa
            miljöbil vägen? Det finns inget sådant konkret förslag i denna
            budget.
          </note>
          <note type="speaker">
            Anf. 56 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Ulf Holm frågar hur vi ska skapa nya jobb. Han vill
            ställa om till nya energislag. Men frågan är: Hur många jobb är
            tanken att det ska komma inom miljösektorn? Är det en stor andel
            som Miljöpartiet tänker sig?
          </note>
          <note>
            Du säger att man inte klarar tempot i dag. När friåret kom sade
            Yvonne Ruwaida att det var bra för utslitna kvinnor att få vara
            hemma. Då tänker jag så här: Är det inte viktigare att vi får
            en politik som får livspusslet att gå ihop och där familjer får
            mer tid tillsammans än att kvinnan ska vara hemma ett år för att
            vila upp sig?
          </note>
          <note type="speaker">
            Anf. 57 ULF HOLM (mp) replik:
          </note>
          <note>
            Herr talman! Det är alltid svårt att ge en exakt siffra. Men
            vi har utvärderingar från till exempel de svenska miljötekniksförbunden,
            de som producerar etanol och så vidare. Man bygger nu tio nya
            etanolfabriker i Sverige, som ska producera och se till att vi
            klarar att hålla en bra etanolproduktion här. Det skapar naturligtvis
            arbetstillfällen, och det är mycket bättre än att vi importerar
            olja från ett annat land. Exakt hur många personer det rör sig
            om vågar jag inte stå här och säga, för då kommer jag säkert att
            få läsa ett inlägg från kd sedan om att jag lovade si och så många,
            och så blev det bara en sådan här summa. Det tänker jag alltså
            inte göra. Men det är helt uppenbart, och det tror jag att också
            Désirée inser, att sådana satsningar skapar jobb i Sverige och
            det behöver vi.
          </note>
          <note>
            Friåret var en chans och blev ett väldigt lyckat försök för att
            få ihop livspusslet. Det står vi från Miljöpartiet fast vid.
          </note>
          <note type="speaker">
            Anf. 58 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Jag vill verkligen säga det: Att skapa jobb inom
            energisektorn och miljöjobb eller vad vi nu ska kalla dem är ju
            någonting som vi som kristdemokrater naturligtvis ställer oss
            positiva till. Men frågan är som sagt var hur många jobb det här
            kan skapa. Är det så att vi med vår ingenjörskonst här kan styra
            upp exakt var jobben ska komma, eller ska vi ha en marknad som
            talar om var människor kan få jobb?
          </note>
          <note>
            Den gröna skatteväxlingen var Ulf Holm också inne på. Det är
            ju en bra tanke, men hur många jobb skapade den gröna skatteväxlingen
            under förra mandatperioden?
          </note>
          <note type="speaker">
            Anf. 59 ULF HOLM (mp) replik:
          </note>
          <note>
            Herr talman! Det som saknas är de konkreta förslagen i denna
            politik. De konkreta förslag som fanns förra mandatperioden, 20022006,
            har ni ju sett. Ni har förvisso kritiserat dem väldigt mycket
            från miljösynpunkt. Vill du ha en ordentlig utvärdering så hänvisar
            jag till Miljöpartiets hemsida, mp.se, där det finns en rapport
            som heter Gröna framgångar sedan valet 2002 . Där kan du läsa
            exakt hur vi definierar de gröna framgångarna.
          </note>
          <note>
            Det som är intressant nu, tycker jag, är att se varför dessa
            gröna framgångar inte har fått någon bäring alls i allianspolitiken,
            som säger att man ser att klimatförändringar kommer, som säger
            att vi ska jobba internationellt med dem och som säger att detta
            kan skapa arbetstillfällen. Bland annat LRF har lagt ut en rapport
            om gröna näringar som är en liten del som pekar åt samma håll
            som vi, till exempel mer etanolframställning i Sverige. Men det
            saknar ni fullständigt i er budgetproposition.
          </note>
          <note type="speaker">
            Anf. 60 JAN ERICSON (m) replik:
          </note>
          <note>
            Herr talman! Jag har några kommentarer om friåret. Problemet
            med det är att det är både orättvist och dyrt. En intressant bit
            i det här är att många av dem som har utnyttjat friåret har haft
            en ersättningsnivå som ligger under de a-kassenivåer som vi föreslår,
            och de har levt på detta i upp till ett år. Det är en intressant
            aspekt på det här, tycker jag.
          </note>
          <note>
            Problemet är att friåret bara kan användas av människor som har
            vissa jobb, och det är staten som styr vilka människor som ska
            kunna få friår. För egen del hade det varit fullständigt omöjligt
            att utnyttja detta över huvud taget.
          </note>
          <note>
            Frågan är: Varför kan inte människor själva få lägga undan pengar
            och avgöra om de vill ha ett friår, en frimånad eller en frivecka?
            Med vår politik kommer människor att kunna spara lite pengar.
            I dag finns det väldigt många som inte har några pengar undanlagda
            över huvud taget. De kan inte klara en oväntad utgift ens. I mitt
            jobb på bank ser jag många exempel på hur folk har det i dag.
            Varför kan man inte låta folk få spara själva till sitt friår
            i stället för att allting ska komma från staten?
          </note>
          <note type="speaker">
            Anf. 61 ULF HOLM (mp) replik:
          </note>
          <note>
            Herr talman! Hela idén med friåret bygger ju på frivillighet.
            Det är ingen som tvingar någon att ta friår. Det är en möjlighet
            att höja livskvaliteten för individen men kanske också för den
            som får friårsvikariat under den här perioden.
          </note>
          <note>
            Du säger att det är staten som bestämmer. Nej, staten ger en
            möjlighet för en person att ta friåret. Den som slutligt bestämmer
            om man ska ge friårsledigt eller inte är faktiskt arbetsgivaren.
            Det är hos arbetsgivaren som vi lade makten att bestämma om en
            person i personalen skulle få vara friårsledig eller inte inte
            hos staten. Det var arbetsgivaren som vi gav makten. Vi sade:
            Om en person ska ha möjlighet att vara ledig i tolv månader så
            måste väl arbetsgivaren bestämma om den person som går in som
            vikarie kan utföra samma arbetsuppgifter som den som är ledig.
            Därför fick arbetsgivaren makten, och det var bra.
          </note>
          <note type="speaker">
            Anf. 62 JAN ERICSON (m) replik:
          </note>
          <note>
            Herr talman! När du säger det så låter det väldigt fint, men
            i praktiken vet du att det inte fungerar eftersom detta bara kan
            användas av ett fåtal yrkesgrupper. Det är ett oerhört orättvist
            system. Jag vet många som har försökt få friår, men det har varit
            helt omöjligt på grund av att de har sådana arbetsuppgifter att
            de inte går att byta ut så snabbt och på så kort tid som det här
            innebär.
          </note>
          <note>
            Det här är alltså ett väldigt orättvist system, och framför allt
            kostar det oerhört mycket pengar för samhället. Det är bättre
            att vi satsar de pengarna på att fler människor arbetar och på
            att sänka skatterna så att folk själva kan spara ihop till sitt
            friår. I dag är folk så beroende av staten och av statens regelverk
            att man till och med får ekonomiska problem om utbetalningar av
            barnbidrag eller pensioner flyttas några dagar fram eller tillbaka
            i tiden. Ett sådant samhälle kan vi inte ha.
          </note>
          <note type="speaker">
            Anf. 63 ULF HOLM (mp) replik:
          </note>
          <note>
            Herr talman! Jan, om problemet med friåret var att inte alla
            fick, så skulle väl receptet nu vara att utöka antalet friår.
            Utöka möjligheterna i så fall, om det var det som var huvudproblemet
            för er när det gäller friåret! Det är möjligt att jag missuppfattade
            det där, men bästa receptet är att utöka det. Då löser vi många
            problem.
          </note>
          <note>
            Det var just en möjlighet. Ni blundar ju fullständigt för att
            det finns personer som inte vågar ta tjänstledigt eller vågar
            säga upp sig från sitt jobb, därför att man är rädd att man kanske
            aldrig får ett jobb igen. Med sänkta a-kassenivåer blir det ännu
            värre. Detta var en möjlighet att komma ifrån sitt arbete och
            göra någonting annat under en begränsad period samtidigt som man
            gav en arbetslös person chansen, och då skulle man prioritera
            grupperna långtidsarbetslösa, ungdomar och personer med utländsk
            bakgrund så att de hade företräde att komma in på den svenska
            arbetsmarknaden. Dem som enligt alla undersökningar har svårast
            att komma in på den svenska arbetsmarknaden gav vi en möjlighet
            att komma in snabbare. Det var mycket bättre än många av de här
            förbaskade Amsprojekten som finns i samhället i dag, som vi från
            Miljöpartiet inte tycker är de bästa. Friåret var det bästa försöket.
            Jag beklagar att det tas bort nu.
          </note>
          <note type="speaker">
            Anf. 64 TOMAS TOBÉ (m):
          </note>
          <note>
            Herr talman! Debatten under förmiddagen har återigen tydliggjort
            skillnaderna i svensk politik. På ena planhalvan ser vi ett lag,
            en samlad alliansregering som vill skjutsa bollen framåt och återigen
            väcka liv i arbetslinjen, som historiskt sett har tjänat Sverige
            bra och byggt vårt välstånd.
          </note>
          <note>
            På den andra planhalvan ser vi ett miljöparti som visserligen
            med ena benet vill förenkla vardagen för småföretagare men som
            med andra benet står fast i den politik som de senaste tolv åren
            befäst det stora utanförskapet i Sverige.
          </note>
          <note>
            Socialdemokraterna finner vi i någon form av målvaktsposition,
            sysselsatta med att fortfarande försvara de arbetsmarknadspolitiska
            åtgärderna i stället för jobb och med döljande av arbetslöshet,
            och de vill inte på något väsentligt sätt över huvud taget göra
            förändringar på arbetsmarknaden, trots att över en miljon människor
            står utanför arbetsmarknaden i Sverige i dag.
          </note>
          <note>
            Vänsterpartiet finner vi på något sätt på åskådarläktaren, där
            man förespråkar höga skatter på företagande och tror att den stora
            utmaningen på arbetsmarknaden är att räkna ut hur många arbetslösa
            som kan anställas i offentlig sektor och sedan besluta det på
            en partikongress.
          </note>
          <note>
            Herr talman! Alternativen i svensk politik är tydliga.
          </note>
          <note>
            Min egen valkrets, Gävleborg, toppar ofta många olika listor.
            Tyvärr är det ofta fel typ av listor, till exempel de listor som
            gäller höga sjuktal eller låg andel företagande. En lista som
            vi har toppat i mycket hård konkurrens med Norrbotten månad efter
            månad är den över högst arbetslöshet i hela landet. I dag står
            närmare 50 000 personer i arbetsför ålder utanför arbetsmarknaden
            i Gävleborg.
          </note>
          <note>
            Herr talman! Som representant för min valkrets skulle jag vilja
            säga att jag gläds över att regeringen vidtar så både omfattande
            och verkningsfulla insatser för att bryta massarbetslösheten.
            Ett Sverige som klyvs och där län som Gävleborg ska komma på efterkälken
            kommer jag som moderat aldrig att acceptera.
          </note>
          <note>
            Några av insatserna i arbetslinjen är särskilt värda att lyfta
            fram. Några har redan kommit i budgetpropositionen medan andra
            kommer senare under mandatperioden. Låt mig kort nämna sju av
            dem.
          </note>
          <note>
            För egen del har jag också, tillsammans med Anna König Jerlmyr,
            motionerat om att förlänga fristen för inbetalning av mervärdesskatt
            för företagare. Där utgår jag ifrån att regeringen återkommer
            under mandatperioden.
          </note>
          <note>
            Herr talman! Alla dessa insatser visar att regeringen ser de
            problem som föreligger. För Gävleborgs del vill jag också säga
            att jag ser positivt på att regeringen nu för samtal med basindustrin
            för att försöka komma åt de höga energikostnaderna som i dag hotar
            jobb, framför allt för oss i Norrland.
          </note>
          <note>
            Sammantaget är bollen nu satt i rullning för att Sverige ska
            kunna bli ett land där fler arbetar, där vi har mer att dela på
            och där fler kan få den egna tryggheten och självförtroendet av
            ett eget arbete.
          </note>
          <note>
            Nya moderaterna och Allians för Sverige tar nu gemensamt ansvar
            för att föra bollen hela vägen in i mål.
          </note>
          <note>
            I detta anförande instämde Catharina Elmsäter-Svärd, Jan Ericson,
            Anna König Jerlmyr, Sven Yngve Persson och Elisabeth Svantesson
            (alla m) samt Désirée Pethrus Engström (kd).
          </note>
          <note type="speaker">
            Anf. 65 MARIA ÖBERG (s) replik:
          </note>
          <note>
            Herr talman! Jag kommer från Norrbotten, och Tomas Tobé nämnde
            Norrbotten. Därför skulle jag vilja ställa en fråga till dig som
            moderat företrädare eftersom arbetsmarknadsministern inte är här
            just nu. Vilket besked har ni till dem som bor i min landsända
            som är hänvisade till säsongsanställningar och deltidsanställningar
            nu när ni så kraftigt försämrar arbetsvillkoren för att kvala
            in till a-kassan?
          </note>
          <note type="speaker">
            Anf. 66 TOMAS TOBÉ (m) replik:
          </note>
          <note>
            Herr talman! Det var intressant att Maria Öberg just tog upp
            säsongsanställningarna. Mitt första besked till dem skulle vara
            att jag inte kommer att hota deras jobb. Vi kommer att göra det
            möjligt för dem att fortsätta med den typen av säsongsanställningar.
            Vidare är också mitt svar till dem att vi inte längre kommer att
            blunda för att vi inte skapar några nya jobb i Sverige. Vi genomför
            en kraftfull politik som kommer att innebära att de möts av en
            arbetsmarknad som ger dem riktiga jobb i stället för åtgärder.
          </note>
          <note type="speaker">
            Anf. 67 MARIA ÖBERG (s) replik:
          </note>
          <note>
            Herr talman! Jag bor i den kommun som är världsledande när det
            gäller biltest, och det innebär att man testar sina fordon under
            en viss period av året. De lokala entreprenörer, företag, som
            anställer människor som bor i min hemkommun gör det under vinterhalvåret.
            Det innebär att när ni förändrar arbetsvillkoret i a-kassan förlorar
            kanske de här företagen i slutändan sin kompetens, det vill säga
            sina anställda, eftersom ni så radikalt förändrar villkoren för
            att kvala in till a-kassan. Vilket besked har du till dem?
          </note>
          <note type="speaker">
            Anf. 68 TOMAS TOBÉ (m) replik:
          </note>
          <note>
            Herr talman! Mitt besked, Maria Öberg, är att jag faktiskt inte
            tror att de tar det här arbetet för att kvalificera sig till a-kassan,
            utan det gör de nog för att de vill ha en trygghet med en egen
            lön. Jag tror inte att du behöver vara särskilt orolig för det.
          </note>
          <note type="speaker">
            Anf. 69 PATRIK BJÖRCK (s) replik:
          </note>
          <note>
            Herr talman! Jag skulle vilja få besked från Tomas Tobé när det
            gäller lite sifferexercis. Jag tycker att det har funnits en tendens
            hos de borgerliga att vara väldigt glidande, nästan slippriga,
            när det gäller hur man hanterar siffror och statistik.
          </note>
          <note>
            Under valrörelsen kunde jag debattera med politiska motståndare
            som hävdade att det fanns en och en halv miljon arbetslösa. I
            dag hävdar du från talarstolen att det finns en miljon arbetslösa.
            Jag kan bara ge en eloge till regeringen som under så här kort
            tid har sänkt arbetslösheten med en halv miljon. Det är imponerande.
            Min fråga blir: Kommer ni att ha tagit bort arbetslösheten även
            för den sista miljonen före jul?
          </note>
          <note>
            Den tusenlapp som ni skulle ge till alla som röstade på er var
            nere i 200 kr enligt en av dina kolleger här. Kommer den att vara
            under nollstrecket före jul? Eller hur ser du på de här siffrorna?
          </note>
          <note type="speaker">
            Anf. 70 TOMAS TOBÉ (m) replik:
          </note>
          <note>
            Herr talman! Ja, Patrik Björck, om vi skulle kunna komma överens
            om att det åtminstone är en miljon svenskar i arbetsför ålder
            som står utanför arbetsmarknaden skulle jag kunna skaka hand med
            dig här i dag. Det vore unikt om Socialdemokraterna åtminstone
            kom så långt i erkännande.
          </note>
          <note>
            Sanningen är ju den att vi i dag har stora grupper som står utanför
            arbetsmarknaden. Om det är en miljon eller en och en halv miljon
            är faktiskt mindre intressant. Det vi kan konstatera är att det
            är alldeles för många. Det här är grupper av personer som ni socialdemokrater
            konsekvent har vägrat att se.
          </note>
          <note>
            När det gäller tusenlappen vill jag säga att redan den 1 januari
            kommer rejäla förbättringar med jobbavdraget.
          </note>
          <note type="speaker">
            Anf. 71 PATRIK BJÖRCK (s) replik:
          </note>
          <note>
            Herr talman! Här handlar det om hur man hanterar fakta och sanningen
            och hur man bemödar sig om att hantera de här siffrorna. Det må
            vara hänt att det är en miljon eller en och en halv miljon. Frågan
            är hur man hanterar den person som är arbetslös. Man kan göra
            det på ett sådant sätt att man skapar en aktiv arbetsmarknadspolitik
            och har en omställningsförsäkring som gör att den enskilde som
            drabbas av arbetslöshet inte står för det privat utan att man
            löser det solidariskt. Det är det ena sättet.
          </note>
          <note>
            Det sätt som ni väljer är att dra ned på arbetsmarknadspolitiken
            och låta den enskilde själv betala sin arbetslöshet genom en försämrad,
            och kanske i många fall förstörd, privatekonomi. Det är där som
            skiljelinjerna går.
          </note>
          <note>
            Sedan finns det ytterligare andra saker när det gäller hur man
            hanterar de personer som står utanför arbetsmarknaden som jag
            inte hinner ta upp nu, men jag ska återkomma och diskutera dem
            med dina kolleger.
          </note>
          <note type="speaker">
            Anf. 72 TOMAS TOBÉ (m) replik:
          </note>
          <note>
            Herr talman! Om det vore en så aktiv arbetsmarknadspolitik som
            den socialdemokratiska regeringen har stått för skulle vi nog
            inte stå vid ett regeringsskifte här heller. Svenska folket har
            röstat bort den typen av åtgärder som inte har lett till några
            nya jobb.
          </note>
          <note>
            Det är inte på det sättet att vi tar bort alla typer av åtgärder
            på arbetsmarknaden. Vi kan se att det finns personer som står
            långt från arbetsmarknaden där vi behöver skapa incitament. Nystartsjobben
            är ett utmärkt exempel där vi, till skillnad från era anställningsstöd,
            ser till att man kan få stödet under en längre tid och med en
            högre lön. Dessutom är de a-kassegrundande. Det är stor skillnad
            på hur man ser på arbetslösas möjligheter i vardagen.
          </note>
          <note type="speaker">
            Anf. 73 PERNILLA ZETHRAEUS (v) replik:
          </note>
          <note>
            Herr talman! Tomas Tobé, du talar om att Vänsterpartiet ägnar
            sig åt att räkna ut hur många som bör anställas i kommuner och
            landsting och beslutar det på en kongress. Därmed försöker du
            reducera behoven inom skolan, vården och omsorgen, det sociala
            skyddsnätet, till en klinisk, avhumaniserad sifferexercis. Jag
            kan inte göra mycket åt Moderaternas inställning i den här frågan,
            men jag kan peka på de tydliga behov som finns inom de här områdena.
            Jag kan peka på de stora minskningar av personaltätheten som har
            skett trots att behoven har ökat. Det finns behov av personalförstärkningar
            inom i stort sett alla sektorer inom sjukvården, äldre- och handikappomsorgen,
            barnomsorgen, skolan och det sociala skyddsnätet.
          </note>
          <note>
            Jag undrar hur er politik minskar arbetsbelastningen hos socialsekreterarna
            eller hos vårdbiträdena.
          </note>
          <note type="speaker">
            Anf. 74 TOMAS TOBÉ (m) replik:
          </note>
          <note>
            Herr talman! Jag kan lugna Pernilla Zethraeus med att säga att
            huvuddelen av vår politik handlar om att vi nu satsar mer än vad
            den tidigare regeringen gjorde just på sådana viktiga välfärdsverksamheter
            som skola, vård och äldreomsorg. Den tidigare majoriteten, som
            Pernilla Zethraeus har stött, har inte prioriterat dessa verksamheter
            utan i stället valt att prioritera höjningar i socialförsäkringssystemen.
            Där finns en tydlig skillnad i hur vi ser på vilka verksamheter
            som är viktiga.
          </note>
          <note>
            En sak som jag tog upp i mitt anförande och som du kommer in
            lite grann på gäller framräknandet av antalet personer som kan
            anställas inom offentlig sektor. Er tidigare ekonomisk-politiska
            talesman Urban Bäckström dömer ut förslaget som orealistiskt.
            Då är det väldigt intressant att ni fortfarande håller fast vid
            denna summa personer som ska anställas i offentlig sektor.
          </note>
          <note type="speaker">
            Anf. 75 PERNILLA ZETHRAEUS (v) replik:
          </note>
          <note>
            Herr talman! Behovet av personalförstärkningar borde vara oomstritt.
            Jag ska inte jämföra dig med dina partikamrater. Jag tror inte
            att du menade Urban Bäckström utan Lars Bäckström.
          </note>
          <note>
            Det jag inte heller får att gå ihop är när ni, samtidigt som
            ni säger att ni vill förstärka vården och skolan, hånar oss när
            vi föreslår konkreta sådana förstärkningar just i form av personalförstärkningar.
            Jag får inte det att gå ihop.
          </note>
          <note type="speaker">
            Anf. 76 TOMAS TOBÉ (m) replik:
          </note>
          <note>
            Herr talman! Vi hånar inte de förstärkningarna, men den nuvarande
            regeringen ser till att leverera mer resurser till vård, skola
            och omsorg, vilket den tidigare regeringen med Vänsterpartiets
            stöd inte gjorde. Ni valde att göra andra politiska prioriteringar.
            Där ligger en stor skillnad i hur vi ser på detta.
          </note>
          <note>
            Det intressanta med Vänsterpartiet är att ni bara ser möjligheten
            till fler anställda inom offentlig sektor. Ni ser inte behovet
            av fler anställda i företagen. Ni ser inte att förbättrade villkor
            för företagen kan medföra att fler personer får möjlighet att
            komma in på arbetsmarknaden.
          </note>
          <note>
            Avslutningsvis tackar jag för namnkorrigeringen.
          </note>
          <note type="speaker">
            Anf. 77 ROGER TIEFENSEE (c):
          </note>
          <note>
            Herr talman! Jobben avgjorde valet. Det kunde jag känna redan
            under valrörelsen. I den dagliga kontakten med väljarna kände
            jag det starka gensvar som jag som centerpartist och den samlade
            alliansen fick för vårt tydliga fokus på jobb och företagande.
          </note>
          <note>
            När vi nu i efterhand analyserar valet visar det sig att den
            känslan var helt rätt. När man frågar människor visar det sig
            att just jobben var den viktigaste frågan, och när man frågar
            dem som röstade på Centerpartiet var det, intressant nog, den
            allra viktigaste frågan. Det överskuggar andra partiers gradering
            av hur viktig jobbfrågan var. Det visade sig alltså att vårt fokus
            var rätt. Vi fokuserade på det som människor tyckte var viktigt,
            på det som diskuterades vid köksborden.
          </note>
          <note>
            Herr talman! Den nya regeringens viktigaste uppgift är att minska
            utanförskapet. Målet är inget mindre än full sysselsättning, att
            alla som kan och vill ska ha ett jobb. Det handlar om att göra
            det lönsamt att arbeta. Vi föreslår en skattesänkning för dem
            som arbetar, framför allt inriktat på låg- och medelinkomsttagare,
            så att det ska löna sig att gå in på arbetsmarknaden. Det ska
            löna sig att jobba mer, om man jobbar deltid.
          </note>
          <note>
            Vi fokuserar på att företagen ska våga växa och anställa genom
            att exempelvis sänka arbetsgivaravgifterna för unga och genom
            att minska regelkrånglet. Vi har en arbetsmarknadspolitik som
            är inställd på att hjälpa dem som har det allra svårast. Det handlar
            om fokus på matchning och fokus på kvalificerade utbildningar
            så att vi undviker bristsituationer, i stället för att ha fokus
            på korta utbildningar.
          </note>
          <note>
            Herr talman! När man följer internationella händelser talas det
            om nytänkande. Nu senast gällde det det amerikanska valet där
            demokraterna hela tiden sade att det är tid för förändring, tid
            för nytänkande. I Sverige kan jag känna precis samma sak. Det
            behövs ett nytänkande.
          </note>
          <note>
            När småföretagens allvarligaste tillväxthinder är att de inte
            får tag på kvalificerad arbetskraft kan inte svaret vara att erbjuda
            människor korta och okvalificerade åtgärder. När människor känner
            att det inte lönar sig att arbeta kan inte svaret vara höjd ersättning
            i a-kassan för dem som har de allra högsta lönerna. Och när företagen
            tvekar att anställa kan inte svaret vara att behålla krångliga
            regler och lägga till nya.
          </note>
          <note>
            Herr talman! Den nya regeringen har svaren på jobb och företagande,
            och det är jag stolt över.
          </note>
          <note type="speaker">
            Anf. 78 PATRIK BJÖRCK (s) replik:
          </note>
          <note>
            Herr talman! Jobben avgjorde valet, säger Roger Tiefensee. Min
            fråga är: Hur anser han att en sänkt a-kasseersättning kan skapa
            fler jobb? Frågan är kort och precis, och jag hoppas att jag får
            ett bra svar på den.
          </note>
          <note type="speaker">
            Anf. 79 ROGER TIEFENSEE (c) replik:
          </note>
          <note>
            Herr talman! Tack för frågan, Patrik Björck.
          </note>
          <note>
            Det handlar om helheten med en sänkt a-kasseersättning. Vi gör
            a-kassan till det som alla i kammaren, åtminstone tidigare, varit
            överens om, nämligen att den ska vara en omställningsförsäkring.
            A-kasseersättningen ska vara en bra försäkring när man hamnar
            i arbetslöshet. Den ska inte vara en livslång försörjningsmöjlighet
            utan just en omställningsförsäkring. Det utrymme som vi därmed
            skapar använder vi till att till exempel sänka arbetsgivaravgifterna
            för unga.
          </note>
          <note>
            Om man tar de två olika budgetförslagen, alliansens och det som
            Socialdemokraterna presenterat, ser man exempelvis att vi använder
            det utrymme som ni vill ha till att höja ersättningarna för dem
            som har de högsta lönerna och inte jobbar till att sänka arbetsgivaravgifterna
            för unga.
          </note>
          <note type="speaker">
            Anf. 80 PATRIK BJÖRCK (s) replik:
          </note>
          <note>
            Herr talman! Jag hade hoppats att jag skulle få ett lite bättre
            svar, men det kanske var en orealistisk förhoppning.
          </note>
          <note>
            Det har i den tidigare debatten i dag förekommit en hel del citat
            ur en DN-artikel av Lars Calmfors. Man väljer ju alltid citat,
            och jag kan bara säga vad ekonomen Lars Calmfors anser om ert
            a-kasseförslag. Rubriken Slopa höjd a-kasseavgift läste Littorin
            inte upp. Artikelingressen börjar: Tung nationalekonom underkänner
            regeringens förslag. Littorin missade alltså att läsa upp rubriken
            till den artikel som han hänvisade till.
          </note>
          <note>
            Svaret på varför man från den borgerliga sidan tror att sänkt
            a-kassa ska ge fler jobb är från Lars Calmfors sida tydligt: Men
            den viktigaste effekten är förmodligen på lönebildningen. Arbetslösa
            får anledning att ta arbeten med lägre lön än de annars skulle
            göra. Det är också rimligt att tro att lönerna i kollektivavtal
            på olika områden påverkas.
          </note>
          <note>
            Jag skulle vilja ha en kommentar till den viktigaste effekten
            med ert förslag, som Calmfors för övrigt vill slänga i papperskorgen.
          </note>
          <note type="speaker">
            Anf. 81 ROGER TIEFENSEE (c) replik:
          </note>
          <note>
            Herr talman! Återigen: Svaret är helheten. Man kan inte rycka
            ut delar. Om Patrik Björck lyssnade på mitt anförande hörde han
            att jag sade att det ska löna sig att arbeta genom sänkt skatt
            för dem som arbetar. En del i detta, den andra sidan, är att a-kassan
            görs till en tydlig omställningsförsäkring. Det handlar inte om
            att pressa lönenivåer och förändra lönebildningen utan helt enkelt
            om att det ska löna sig att ta ett jobb.
          </note>
          <note>
            I valrörelsen träffade jag alltför många företagare som under
            en anställningsintervju sett hur den som suttit mittemot stelnat
            till och sagt nej tack, det lönar sig inte, när företagaren erbjudit
            avtalsenlig lön. Vi ska inte ha en arbetsmarknad där det blir
            svaret. Vi ska ha en arbetsmarknad där människor är beredda att
            ta jobb till avtalsenliga löner.
          </note>
          <note type="speaker">
            Anf. 82 MARIA ÖBERG (s) replik:
          </note>
          <note>
            Herr talman! Jag ska fortsätta att fråga om de deltidsanställda.
            Jag kommer själv från Kommunalarbetareförbundet. Under många år
            har det funnits krav på att man ska ha rätt att jobba heltid,
            och deltid ska vara en möjlighet. Vi var under den förra mandatperioden
            på väg att få en lagstiftning som skulle ha gett många kvinnor
            de allra flesta deltidsarbetande är ju kvinnor rätt till heltid.
          </note>
          <note>
            Nu vill jag fråga Roger Tiefensee vad er medicin är för att deltidsanställda
            kvinnor ska få möjlighet och rätt till att jobba heltid.
          </note>
          <note type="speaker">
            Anf. 83 ROGER TIEFENSEE (c) replik:
          </note>
          <note>
            Herr talman! Vår medicin är att börja i rätt ända. Fler jobb
            i privat sektor ger förutsättningar för offentliga arbetsgivare,
            genom högre sysselsättning och fler arbetade timmar, att också
            ge bättre löner och bättre möjligheter till heltid.
          </note>
          <note>
            Det förslag som fanns på riksdagens bord hade inneburit färre
            jobb. Framför allt hade det inneburit högre trösklar för unga
            människor att komma in på arbetsmarknaden. Många gånger är deltidsarbete
            eller säsongsarbete steget in. Ni ville försvåra eller förbjuda
            båda delarna.
          </note>
          <note type="speaker">
            Anf. 84 MARIA ÖBERG (s) replik:
          </note>
          <note>
            Herr talman! Vad jag förstår av Roger Tiefensee handlar alliansens
            politik om att släppa in privata aktörer i den offentliga sektorn.
            Svaret till mig innebär alltså att Roger Tiefensee kan garantera
            att de kvinnor som jobbar inom omsorgen i den privata sektorn
            kommer att ha rätt till heltid.
          </note>
          <note type="speaker">
            Anf. 85 ROGER TIEFENSEE (c) replik:
          </note>
          <note>
            Herr talman! Det var inte det jag sade. Vi vill öppna för privata
            aktörer inom offentlig sektor, ja, men för att få bättre resurser
            till offentlig sektor är det viktigt att vi får ett privat näringsliv
            och fler arbetade timmar.
          </note>
          <note>
            Om ni har läst budgeten ordentligt kan ni se att i slutet av
            den här budgetperioden uppnår vi det mål som ni aldrig har varit
            nära. Vi kommer över 80 % i sysselsättning. Det innebär resurser
            och möjligheter till både bättre löner och bättre arbetsvillkor
            för alla i offentlig sektor.
          </note>
          <note type="speaker">
            Anf. 86 PERNILLA ZETHRAEUS (v):
          </note>
          <note>
            Herr talman! Arbetsmarknaden har förändrats radikalt under de
            senaste 15 åren. Rationaliseringar, uppdrivet arbetstempo, slimmade
            organisationer, i både privat och offentlig sektor, gjorde att
            hundratusentals jobb försvann bara under 90-talets början. Många
            slogs ut. Andelen lågutbildade kvinnor utan jobb tredubblades
            under en femtonårsperiod.
          </note>
          <note>
            Men de som blev kvar fick också problem. Personaltätheten minskade.
            Arbetsbördan ökade. Allt färre fick göra alltmer. Vi såg det genom
            en ökad sjuknärvaro på arbetsplatserna. Men förändringarna slog
            också igenom i sjukskrivningsstatistiken. Långtidssjukskrivningarna
            ökade. De stressrelaterade sjukdomarna och sjukskrivningarna ökade
            inom barnomsorgen, äldre- och handikappomsorgen, just de sektorer
            där stora nedskärningar hade genomförts, och många kvinnor försökte
            trolla med knäna för att ändå åstadkomma en bra service och omsorg.
          </note>
          <note>
            Det här kom som ett brev på posten. Ingen borde ha varit förvånad
            över det. Ingen borde ha kunnat undgå att höra signalerna från
            arbetsplatserna i kommuner och landsting under senare delen av
            90-talet, att personalen gick på knäna, att man inte orkade längre,
            att den här personalen faktiskt höll på att få betala ett mycket
            högt pris för saneringspolitiken.
          </note>
          <note>
            Men det tycks vara glömt nu. Moralkakorna haglar mot sjuka och
            arbetslösa i en allmän repressiv samhällstendens, som vi också
            har sett prov på här i dag. En stigmatisering pågår.
          </note>
          <note>
            Men efter den enorma strukturförändring som skett måste man vara
            antingen politiskt blind eller okunnig om man tror att ökningen
            av sjukskrivningarna eller de stressrelaterade sjukdomarna beror
            på fusk och lättja. Och när det gäller de välbeställda är ju regeringen
            medveten om att framför allt kvinnors dubbelarbete och stress
            är ett problem. Det är därför man inför avdrag för hushållsnära
            tjänster.
          </note>
          <note>
            Men när det gäller resten av befolkningen är det ett motsatt
            recept som gäller, hårdare tag. Om den rike får mer pengar, tycks
            regeringens filosofi vara, blir han flitig och arbetsam. Men den
            fattige som får mer pengar blir lat och lättjefull. Pigor åt överklassen,
            moralkakor åt underklassen.
          </note>
          <note>
            Sänkta ersättningsnivåer, skärpta krav på sjukintyg och ekonomiska
            incitament, som det heter, ska tvinga ännu fler till jobbet, oavsett
            om man är arbetsför eller inte. Det talas om fusk och överutnyttjande.
            Ännu fler ska få sin sjukpenning indragen, trots att rättssäkerheten
            i sjukförsäkringen tyvärr redan i dag börjar närma sig en absolut
            nollpunkt och trots att många redan har fått sin sjukpenning indragen,
            ofta på lösa grunder. Försäkringskassan har svenskt myndighetsrekord
            i att ha dragit på sig JO-kritik. Det borde vara nog.
          </note>
          <note>
            Nej, stressen och den arbetsrelaterade ohälsan botas inte genom
            pigavdrag till över- och medelklassen och tumskruvar på vanligt
            folk. Sjukförsäkringen behöver förbättras, inte försämras. Rehabiliteringsmöjligheterna
            måste bli bättre. Dessutom måste den totala arbetstiden fördelas
            rättvisare. För att kunna bli mindre stressade måste vi arbeta
            mindre. Detta var på allas läppar för några år sedan, men nu tycks
            diskussionen om fördelningen av arbetstiden vara glömd.
          </note>
          <note>
            Vänsterpartiet vill under den här mandatperioden ta första steget
            mot en allmän arbetstidsförkortning med siktet inställt på sextimmarsdagens
            genomförande. Tänk vad många arbetstimmar som frigjorts genom
            rationaliseringarna. Det är dags också för folket att få del av
            den tidsbesparingen. En förkortning skulle innebära att fler fick
            möjlighet att arbeta, men också en välbehövlig avlastning för
            alla som slits mellan jobb och familj, som har svårt att få livspusslet
            att gå ihop även för dem som inte har råd att betala för en piga.
          </note>
          <note>
            Vi vet genom försök som har gjorts att det finns stora vinster
            att göra med en arbetstidsreform. Människor blir friskare och
            effektivare. Barnen får mer tid med sina föräldrar. Alla tjänar
            på en sådan politik. Vi tjänar alla på att fler får jobb, att
            färre slås ut och att människor får möjlighet att arbeta även
            om de inte är fullpresterande.
          </note>
          <note>
            Det vore en politik för rättvisa. Det vore en politik i bjärt
            kontrast till regeringens unkna filosofi om pigor åt över- och
            medelklassen, moralkakor och hårdare tag mot underklassen.
          </note>
          <note type="speaker">
            Anf. 87 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Det var mycket retorik i detta tal, får man väl
            lov att säga.
          </note>
          <note>
            Sjukskrivningarna ökade under saneringspolitiken och den har
            ni ställt er bakom under slutet av 90-talet tillsammans med Göran
            Perssons tidigare regering. Det är väl någonting som ni själva
            får vara med och ta ansvar för. Det var ju en saneringspolitik
            som kom av att vi under slutet av 80-talet hade haft en felaktig
            politik bland Socialdemokraterna.
          </note>
          <note>
            Det blir en väldig svartmålning. Nu kommer allting att försämras
            för sjuka, handikappade och så vidare. Det jag tror att Pernilla
            Zethraeus kommer att se efter den här mandatperiodens slut är
            att flera har inkluderats i samhället. Vi pratar om att rehabiliteringen
            måste bli bättre. Vi kommer att göra stora insatser för det. Vi
            kommer att se till att människors utanförskap minskar och att
            fler kommer i jobb. Jag tror att väldigt många som är arbetshandikappade
            och i dag står utanför kommer att säga: Nu har vi äntligen fått
            en möjlighet att komma in på arbetsmarknaden.
          </note>
          <note>
            Låt oss vänta och se på resultatet av dessa åtgärder.
          </note>
          <note type="speaker">
            Anf. 88 PERNILLA ZETHRAEUS (v) replik:
          </note>
          <note>
            Herr talman! Det är säkert många som får möjlighet att komma
            in på arbetsmarknaden med er politik. Jag fruktar också att den
            möjligheten kommer att bli ett tvång för ännu fler som inte är
            arbetsföra. Det är en utveckling som vi ser redan i dag, att människor
            som egentligen är för sjuka för att arbeta befolkar arbetsförmedlingarna
            och står till arbetsmarknadens förfogande när de har fått sin
            sjukpenning indragen.
          </note>
          <note>
            Javisst, det här skedde under saneringspolitikens år. Vi var
            med då. Vi satt inte i regeringen. Vi har drivit på för att öka
            resurserna till kommuner och landsting för att minska de personalnedskärningar
            som har genomförts, och vi har drivit på för förbättringar av
            bland annat sjukförsäkringen och mot de hårda regeltolkningar
            som nu görs.
          </note>
          <note>
            Men när vi nu har facit i hand på utslagningen, stressen, sjukskrivningarna
            känns det lite cyniskt, tycker jag, att fastna i en diskussion
            om vem som hade ansvar för vad i början av 90-talet. Låt oss i
            stället ta tag i problemen.
          </note>
          <note type="speaker">
            Anf. 89 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Man kan bara konstatera att under den mandatperiod
            som har gått, då ni har varit med och regerat, har antalet förtidspensionerade
            ökat. Människor har inte fått den hjälp de behöver i rehabiliteringen.
            I stället har de erbjudits en sjukpension, eftersom ingenting
            har hänt under sjukskrivningsperioden.
          </note>
          <note>
            Det är det här vi menar att vi måste göra någonting åt. Det handlar
            inte om att jaga sjukskrivna utan det finns jättemånga som faktiskt
            vill ha hjälp att komma ut ur sin sjukskrivning. De kanske vill
            ha ett annat jobb. Vi har väldigt mycket moment 22 i dag. Många
            är inlåsta i sina arbeten. De kan inte komma till ett annat arbete.
            Man får inte hjälp av arbetsförmedlingen om man är sjukskriven,
            därför att då är man inte arbetslös. Först måste man säga upp
            sig för att över huvud taget komma i fråga för arbetsförmedlingens
            åtgärder.
          </note>
          <note>
            Det finns jättemycket i systemet som måste förändras. Här har
            vi känt att ingenting har hänt under den förra mandatperioden.
            Jag tror att väljarna har gett oss ett mandat att faktiskt försöka
            se till att inkludera även den här gruppen människor i framtiden.
          </note>
          <note type="speaker">
            Anf. 90 PERNILLA ZETHRAEUS (v) replik:
          </note>
          <note>
            Herr talman! Det har hänt saker, men inte tillräckligt. Arbetsgivarnas
            ansvar för rehabilitering har skärpts. Vi behöver också få ett
            skärpt ansvar för alla dem som hamnar mellan stolarna för att
            de till exempel inte har ett arbete när de är sjuka.
          </note>
          <note>
            Vänsterpartiet har motionerat om detta under allmänna motionstiden.
            Vi har också väckt en mängd andra motioner för förbättringar på
            de här områdena. Inte minst behöver ju vården generellt byggas
            ut. Om det ska bli en bättre rehabilitering behövs det mer resurser
            till den allmänna sjukvården. Där har vi ett problem i dag.
          </note>
          <note>
            Det här händer i dag, och det vi kan se är som sagt effekterna
            av någonting som har hänt under väldigt många år, både i offentlig
            och privat sektor, nämligen en omfattande strukturrationalisering
            under 20 års tid som nu skördar offer. Det är det vi måste se.
            Då är det inte moralkakor och hårdare tag som gäller utan handfasta
            insatser. Det vill vi se mera av.
          </note>
          <note type="speaker">
            Anf. 91 ROGER TIEFENSEE (c) replik:
          </note>
          <note>
            Herr talman! När jag hör på Pernilla Zethraeus får jag känslan
            av att det är så lätt att vara vänsterpartist. Ni verkar ha en
            sedelpress i källaren.
          </note>
          <note>
            Problemet är att ni börjar i fel ända. Resurser till anställningar
            i offentlig sektor börjar med flera arbetade timmar och flera
            jobb i företag i privat sektor. Men Vänsterpartiet tar sig utrymmet
            genom att minska statens sparande, genom att skjuta upp betalningar
            av lån som staten har dragit på sig till barn och barnbarn. Ni
            redovisar själva att ni i slutet av den här budgetperioden har
            22,4 miljarder sämre sparande än det budgetförslag som alliansregeringen
            har lagt fram. Är det solidarisk politik att skjuta upp betalningarna
            av statens skuld till barn och barnbarn?
          </note>
          <note type="speaker">
            Anf. 92 PERNILLA ZETHRAEUS (v) replik:
          </note>
          <note>
            Herr talman! Man kan beskriva det så här. Ingen av oss har sedelpress
            i källaren, men vi tycker att dessa satsningar är viktigare än
            skattesänkningar. Vi prioriterar satsningar på välfärden framför
            sänkta inkomstskatter och andra skattesänkningar. Vi tycker att
            den prioriteringen är helt nödvändig att göra. Vi ser också att
            om inte något görs på djupet åt utslagningen från arbetslivet,
            stressen och ohälsan blir det en strutspolitik. Då blir det som
            ni föreslår att människor tvingas in på arbetsmarknaden. Men blir
            människor mer friska och arbetsföra av det? Nej. Det är i alla
            fall kostnader som kommer att uppstå i samhällsekonomin förr eller
            senare.
          </note>
          <note type="speaker">
            Anf. 93 ROGER TIEFENSEE (c) replik:
          </note>
          <note>
            Herr talman! Det går lätt att säga att ni kan göra dessa saker
            eftersom ni inte gör några skattesänkningar. Skillnaden är att
            vi finansierar våra skattesänkningar. Ni har ett underskott jämfört
            med majoritetens budget på 22,4 miljarder i slutet av denna mandatperiod.
            Ni tar er utrymmet genom att inte betala av på statsskulden och
            i stället skjuta upp den till kommande generationer.
          </note>
          <note>
            Det blir lite symtomatiskt i och med att Pernilla Zethraeus kritiserar
            saneringspolitiken, som var helt nödvändig för att få landet på
            fötter. Sedan kan man undra om socialdemokrater, vänsterpartister
            och miljöpartister i skön förening har använt det utrymme som
            skapades i saneringen på rätt sätt. Nej. Med tanke på arbetslöshet
            och utslagning från arbetsmarknaden kan man ifrågasätta det. Är
            det skäl nog att föra en politik för att rasera de offentliga
            finanserna? Jag tror inte det.
          </note>
          <note type="speaker">
            Anf. 94 PERNILLA ZETHRAEUS (v) replik:
          </note>
          <note>
            Herr talman! Rasera de offentliga finanserna är stora ord. Det
            gör inget av de budgetförslag som har lagts fram. Så stora är
            inte skillnaderna. Vi finansierar våra förslag.
          </note>
          <note>
            Ni vill öka det finansiella sparandet. Ni tycker att det är läge
            att spara i ladorna. Det gör ni på bekostnad av sjuka och arbetslösa.
            Det är en politisk prioritering som ni har valt att göra, inte
            en ekonomisk nödvändighet.
          </note>
          <note>
            Jag beskriver effekterna av en saneringspolitik. Varken arbetslösa,
            sjuka eller förtidspensionerade är betjänta av något gräl om vem
            som medverkade till vad eller vem som var ansvarig för vad. Nu
            är det mindre snack och mer verkstad som gäller.
          </note>
          <note type="speaker">
            Anf. 95 SVEN YNGVE PERSSON (m) replik:
          </note>
          <note>
            Herr talman! Pernilla Zethraeus började med att beskriva verkligheten
            fram till hur det ser ut nu med en ökad hastighet, det så kallade
            ekorrhjulet. Vi springer allt fortare. Vi har även skapat en ny
            sjukdom som heter utbrändhet. Vi kan givetvis diskutera om vi
            ska prata om historien eller framtiden.
          </note>
          <note>
            Era förslag är att vi ska ha ännu mer av samma sak. I och för
            sig pratar ni om ytterligare anställda i offentliga sektorn, men
            vi vet också att det är i offentliga sektorn som de verkliga problemen
            finns med sjukskrivningarna. Vi vet att det inte är fullt så illa
            i de privata alternativ som finns. Varför är ni inte beredda att
            släppa in dem och ta lärdom av de privata alternativen för att
            på så sätt även hjälpa kommuner och landsting att förbättra sin
            situation?
          </note>
          <note type="speaker">
            Anf. 96 PERNILLA ZETHRAEUS (v) replik:
          </note>
          <note>
            Herr talman! Jag tror inte att det är så enkelt. Jag tror att
            utslagningen från och sjukskrivningarna vid den offentliga sektorns
            arbetsplatser är en effekt av nedskärningspolitiken, saneringspolitiken,
            den minskade personaltätheten men också av en ökad arbetsbörda
            som beror på ökad ofärd i samhället, ökade klasskillnader, att
            socialtjänsten har fått mer att göra, att äldreomsorgen har fått
            mer att göra när behovsbedömningarna har stramats upp, att antalet
            äldre blivit flera och att arbetet helt enkelt har blivit tyngre.
            Det finns många saker som har bidragit till utvecklingen och som
            naturligtvis inte är avhjälpta av en förenklad kommentar om att
            det inte ser ut så i den privata sektorn eller att om vissa företag
            tas in i stället löser sig allt. Så enkelt är det inte. Det är
            inte de åtgärderna som ska till utan handfasta satsningar.
          </note>
          <note type="speaker">
            Anf. 97 SVEN YNGVE PERSSON (m) replik:
          </note>
          <note>
            Herr talman! Givetvis löser man inte allt genom att göra saker
            privat i stället för offentligt.
          </note>
          <note>
            Det vi har satsat på i alliansregeringen är att förbättra rehabiliteringen
            av dem som är sjuka. Arbetsförmedlingen har fått i uppdrag att
            öka matchningen så att det blir lättare att hitta ett jobb. Det
            finns andra sådana saker. Ni är inne på att fördela arbetet, inte
            att skapa nya. Det är där era sex timmar kommer in.
          </note>
          <note>
            Sedan har vi alla som jobbar, sliter och är slut när de kommer
            hem. De har hämtat barn på dagis och klockan är mycket. Barnen
            sätts framför tv:n eftersom föräldrarna måste göra något annat
            i stället för att umgås. Det är då de så kallade pigjobben, hushållsnära
            tjänsterna, kommer in. Genom att vi har ett jobbavdrag så att
            alla får det bättre kommer även de som är lågavlönade att ha möjlighet
            att åtminstone någon gång ibland köpa sig dessa tjänster.
          </note>
          <note type="speaker">
            Anf. 98 PERNILLA ZETHRAEUS (v) replik:
          </note>
          <note>
            Herr talman! Jag ska lägga till att det också i privata företag
            har skett omfattande strukturrationaliseringar. Även där har arbetstempot
            drivits upp och det har skapats en utslagning.
          </note>
          <note>
            Problemet med pigavdragen, pigjobben, är att de per definition
            inte är en lösning för alla. Det bygger på att vissa arbetar åt
            andra. Även pigan är trött när hon kommer hem och ska hämta sina
            barn på dagis, hänga sin tvätt och städa sitt hus. Vad får hon
            för avlösning? Ska hon också ha en piga? Nej, det är inte riktigt
            så det går till.
          </note>
          <note>
            Det behövs lösningar som gynnar hela befolkningen oavsett om
            man har det gott ställt ekonomiskt eller dåligt ställt ekonomiskt,
            oavsett om man har valt att avstå från heltidsarbete för att klara
            livspusslet som många kvinnor gör som arbetar deltid och avstår
            löneutrymme eller inte. Det är där en allmän arbetstidsförkortning
            är den lösning som återigen måste diskuteras på den politiska
            agendan.
          </note>
          <note type="speaker">
            Anf. 99 ANNA KÖNIG JERLMYR (m) replik:
          </note>
          <note>
            Herr talman! Ungdomsarbetslösheten växte under oppositionens
            tid under den förra regeringen. Nu har den här regeringen aviserat
            kraftfulla satsningar för att minska ungdomsarbetslösheten, vilket
            är välkommet. För att särskilt underlätta ungdomars inträde på
            arbetsmarknaden ges från och med den 1 juli 2007 ett särskilt
            avdrag i beräkningen av arbetsgivaravgifter för dem som är 1924
            år.
          </note>
          <note>
            Med regeringens politik blir det alltså billigare att anställa
            unga. Vad är ert alternativ, Pernilla Zethraeus, till att minska
            ungdomsarbetslösheten?
          </note>
          <note type="speaker">
            Anf. 100 PERNILLA ZETHRAEUS (v) replik:
          </note>
          <note>
            Herr talman! Det trodde jag hade framgått vid det här laget.
            Vi har en rad förslag för nya arbeten i vårt budgetförslag och
            i våra övriga politiska förslag. Vi förordar en rejäl satsning
            på personalstyrkan i offentlig sektor. Vi har också en rad förslag
            när det gäller stimulanser för små företag och liknande. Vi ogillar
            att diskutera särskilda ungdomsjobb. Det finns många grupper som
            är missgynnade på arbetsmarknaden. Det gäller ungdomar. Det gäller
            också äldre. Det gäller funktionshindrade och många andra. Vi
            behöver en generell ökning av de reguljära arbetstillfällena så
            att ungdomar och andra kan få ett jobb.
          </note>
          <note type="speaker">
            Anf. 101 ANNA KÖNIG JERLMYR (m) replik:
          </note>
          <note>
            Herr talman! Jag har hört Pernilla Zethraeus tala länge i dag
            om kvinnors möjligheter på arbetsmarknaden. Jag hade också uppskattat
            att höra någonting om ungdomars möjligheter på arbetsmarknaden.
          </note>
          <note>
            Jag kan konstatera att ungdomsarbetslösheten under förra mandatperioden
            växte med 30 % i stället för att halveras som Göran Persson lovade
            vid valet 2002.
          </note>
          <note>
            Oppositionen frågar här i dag: Var kommer jobben med den nya
            regeringen? Min fråga är: Vem skulle jobba med oppositionens politik?
          </note>
          <note type="speaker">
            Anf. 102 PERNILLA ZETHRAEUS (v) replik:
          </note>
          <note>
            Herr talman! Jag tror inte att era förslag skapar flera arbetstillfällen.
            Jag är rädd att sänkta trösklar och liknande som ni talar om på
            arbetsmarknaden bidrar till en låglönemarknad. Det är något som
            vi många gånger har hävdat att ni vill införa, men det är ett
            begrepp som ni värjer er emot.
          </note>
          <note>
            Vi tror på en generell ökning av arbetstillfällena i offentlig
            sektor men också i den privata sektorn genom att ge småföretagen
            bättre villkor, genom att stimulera forskning och utveckling och
            genom att stimulera fram flera gröna arbetstillfällen och liknande.
            Den typen av åtgärder kommer att göra att även fler unga människor
            får ett arbete.
          </note>
          <note>
            Vad vi däremot vänder oss mot är att ni förutsätter att arbetslösa
            människor, unga som gamla, också är lata. Därför ska de stimuleras
            med sänkta a-kassenivåer, hårdare tag och lock och pock. Det är
            en människosyn som vi inte delar.
          </note>
          <note type="speaker">
            Anf. 103 TOMAS TOBÉ (m) replik:
          </note>
          <note>
            Herr talman! Pernilla Zethraeus höll ett väldigt passionerat
            tal. Jag tycker att Pernilla Zethraeus visar en förståelse för
            hur det är att leva i det utanförskap som finns i Sverige i dag
            för långtidsarbetslösa, långtidssjukskrivna och förtidspensionerade
            som allra helst skulle vilja komma tillbaka i ett arbete. Det
            verkar finnas en förståelse för det utanförskapet.
          </note>
          <note>
            Att Pernilla Zethraeus ogillar att tala specifikt om ungdomsjobb
            fick vi precis höra. Låt oss då ta någonting som är lite mer generellt.
            Låt oss ta nystartsjobben. De riktar sig till långtidssjukskrivna,
            arbetslösa och förtidspensionerade. Varför, herr talman, motsätter
            sig Pernilla Zethraeus nystartsjobben?
          </note>
          <note type="speaker">
            Anf. 104 PERNILLA ZETHRAEUS (v) replik:
          </note>
          <note>
            Herr talman! Problemet med alliansens utanförskapsbegrepp är
            att det är slarvigt. De buntar ihop förtidspensionärer, sjukskrivna,
            arbetslösa och förutsätter att alla är beredda eller kapabla att
            gå ut och arbeta i morgon dag. Så ser inte verkligheten ut.
          </note>
          <note>
            Alla utslitna människor kan inte komma tillbaka till jobbet hur
            mycket rehabiliteringsåtgärder man än sätter in. Många kan behöva
            vara hemma och vila och behöva lugn och ro från det hot om en
            indragen sjukpenning som de ofta utsätts för i dag. Ni, Tomas
            Tobé, vill rasera välfärden ytterligare och tvinga sjuka som friska
            ut på arbetsmarknaden. Det är problemet.
          </note>
          <note>
            Vi har förslag på åtgärder för att göra Sverige friskare men
            också förslag på flera jobb. Framför allt har vi förslag på en
            omfördelning av den allmänna arbetstiden med siktet inställt på
            arbetstidsförkortning. Jag beklagar att inte borgerligheten vill
            diskutera de frågorna.
          </note>
          <note type="speaker">
            Anf. 105 TOMAS TOBÉ (m) replik:
          </note>
          <note>
            Herr talman! Det vi säger från alliansen är inte att alla som
            är förtidspensionerade eller alla som är sjukskrivna kan komma
            tillbaka i arbete. Det vi däremot ser är att det är väldigt många
            som vill komma tillbaka i arbete. Då måste man också se till att
            det finns kraftfulla åtgärder för att de personerna över huvud
            taget ska ha en möjlighet att komma in på arbetsmarknaden. Det
            är personer som i dag har mycket svårt att få ett arbete. Därför
            är det så oerhört viktigt att vi inför en åtgärd som ger dem en
            reell möjlighet till ett riktigt jobb.
          </note>
          <note>
            Det skulle vara intressant om Pernilla Zethraeus avslutningsvis
            skulle kunna kommentera varför det anställningsstöd som ni i det
            tidigare regeringsunderlaget stödde är så mycket bättre. Det riktade
            sig till några få, satte ett lönetak på 15 000 kr och var dessutom
            väldigt tidsbegränsat. Varför var det anställningsstödet så oerhört
            mycket bättre än de nystartsjobb som vi nu kommer att se till
            att införa den 1 januari?
          </note>
          <note type="speaker">
            Anf. 106 PERNILLA ZETHRAEUS (v) replik:
          </note>
          <note>
            Herr talman! Tomas Tobé säger att många förtidspensionärer vill
            komma tillbaka till arbetsmarknaden. Så är det säkert. Men det
            ni, Tomas Tobé, säger mellan raderna är att förtidspensionärer
            är lata. Ni vill sänka förtidspensionerna, och ni kallar det för
            ett ekonomiskt incitament att gå tillbaka till arbetsmarknaden.
            Det är vad ni säger.
          </note>
          <note>
            Det betyder egentligen att man ska tvinga ut sjuka som friska
            människor att acceptera orimliga arbetsvillkor eller orimligt
            låga löner och det oavsett om man är frisk eller inte. Man ska
            ändå ut och jobba. Det är vad vi vänder oss emot.
          </note>
          <note>
            Vi har förslag för åtskilliga nya arbetstillfällen i Sverige.
            Vi har redovisat de förslagen en mängd gånger. Era budgetförslag
            och era övriga förslag innehåller inga konkreta jobbsatsningar.
            Det är bara att konstatera.
          </note>
          <note type="speaker">
            Anf. 107 JAN ERICSON (m) replik:
          </note>
          <note>
            Herr talman! Pernilla Zethraeus säger att alla ska arbeta mindre.
            Då undrar jag: Varifrån ska de få resurserna till de 200 000 jobben
            och alla satsningar på skolan, äldreomsorgen och sjukvården? Sanningen
            är den att Vänsterpartiet bara kan erbjuda en allt mindre kaka
            som ska delas av alltfler. Samtidigt säger man att man ska man
            göra jättesatsningar på allt och alla. Det är nog tur att Vänsterpartiet
            är så långt från makten. Annars är vi snart inne i nya saneringar
            av Sveriges finanser.
          </note>
          <note>
            Det jag egentligen ska fråga Pernilla Zethraeus gäller hushållstjänster.
            Det är någonting för rika, medan avdragsrätt för byggnadsarbeten
            i så fall är för de fattiga. Eller hur är det du tänker? Du säger
            att pigan är trött när hon kommer hem, och hon behöver någon som
            städar hennes hus. Är inte snickaren lika trött när han kommer
            hem och behöver någon som ska serva hans fastighet med byggnadsarbeten?
            Eller räknar du med att han ska göra allt det själv när han är
            trött och utarbetad?
          </note>
          <note type="speaker">
            Anf. 108 PERNILLA ZETHRAEUS (v) replik:
          </note>
          <note>
            Herr talman! Det vi talar om är det dubbelarbete som många kvinnor
            framför allt upplever. Det är inte för att de någon gång snickrar
            på ett hus eller någonting, utan för att de dagligen har många
            arbetsuppgifter kvar att utföra när de kommer hem från jobbet.
            Det handlar om att hämta barn, städa och diska. Det är saker som
            är mycket mer tidsödande än de hantverksuppgifter som Jan Ericson
            refererar till.
          </note>
          <note>
            Vi behöver minska dubbelarbetet i samhället om vi också ska komma
            åt stressen och ohälsan. Vi vet också att det dubbelarbetet är
            ojämnt fördelat. Kvinnor tar den största delen av arbetsbördan
            när det gäller det obetalda hemarbetet. Det är därför som ni föreslår
            hushållsnära tjänster för att avlasta dessa kvinnor. Problemet
            är att det inte är alla kvinnor som får del av tjänsterna utan
            ett fåtal.
          </note>
          <note>
            Vi vill avlasta alla genom en allmän arbetstidsförkortning. Vi
            vill genomföra det stegvis på sikt. Nu är min talartid slut, men
            jag kan återkomma i den frågan.
          </note>
          <note type="speaker">
            Anf. 109 JAN ERICSON (m) replik:
          </note>
          <note>
            Herr talman! Min poäng i detta är att du, Pernilla Zethraeus,
            påstår att pigjobben är någonting speciellt, och framför allt
            att du kallar dem för pigjobb. Det är ganska förnedrande för dem
            som jobbar i den branschen. De ser sig inte som pigor. De ser
            sig som yrkesmän.
          </note>
          <note>
            Frågan är varför inte den här kvinnan skulle kunna utnyttja avdragsrätten
            för hushållsnära tjänster när hon kan utnyttja avdragsrätten för
            byggnadsarbeten. Avdragsrätten för byggnadsarbeten är ingenting
            som när man har tittat på det bara har tillfallit dem med höga
            inkomster, utan den har fördelat sig väldigt jämnt i samhället.
          </note>
          <note>
            Varför skulle inte avdragsrätten för hushållsnära tjänster kunna
            göra det på samma sätt? Det har ni aldrig kunnat förklara. Bara
            för att det handlar om att göra hemnära tjänster är det någonting
            som endast kan tillkomma de rika, inte de andra. Jag kan inte
            förstå varför.
          </note>
          <note type="speaker">
            Anf. 110 PERNILLA ZETHRAEUS (v) replik:
          </note>
          <note>
            Herr talman! Därför att det inte vore någon lösning på stressen
            och ohälsan. Det är andra åtgärder som måste till för att hela
            befolkningen, och särskilt dubbelarbetande kvinnor, ska kunna
            få den avlastning som den så väl behöver. Det är därför som vi
            vägrar att överge visionen om sextimmarsdagen.
          </note>
          <note>
            Jan Ericson frågar hur vi ska hitta pengarna. Vi kommer att finansiera
            också det förslaget, precis som vi finansierar de förslag till
            personalförstärkningar i offentlig sektor, förbättrad rehabilitering
            och liknande som också behövs för att minska problematiken i samhället.
          </note>
          <note>
            Vi vet också, och det vill jag understryka, att det finns pengar
            att tjäna på en allmän arbetstidsreform. De försök som har genomförts
            har visat att människor blir friskare, piggare, effektivare, orkar
            fatta rationellare beslut och faktiskt ökar sin produktivitet
            med en kortare arbetsdag. Det finns kostnader i inledningsskedet,
            men det finns också stora samhällsekonomiska vinster att göra.
          </note>
          <note type="speaker">
            Anf. 111 ANNIE JOHANSSON (c):
          </note>
          <note>
            Herr talman! Tiden då en akademisk utbildning garanterade jobb
            känns avlägsen. För bara tio år sedan fick studenter fasta jobb
            redan innan utbildningen var färdig. Så är det inte längre. 63
            000 högutbildade är i dag arbetslösa enligt svensk officiell statistik.
            Räknar man in de arbetssökande studenterna, som övriga EU gör
            och som nu också den svenska regeringen kommer att göra, är siffran
            den dubbla.
          </note>
          <note>
            Det s-märkta sysselsättningspartiet har mätt arbetslösheten på
            sitt alldeles egna sätt. Med häcksax har man friserat arbetslösheten
            och delat upp människor i olika statistikkolumner på bekostnad
            av människors möjlighet att hitta ett jobb efter examen.
          </note>
          <note>
            Herr talman! Det måste löna sig att studera. För drygt en månad
            sedan gjorde jag ett studieuppehåll från juristlinjen i Lund.
            Ett år efter examen står enligt mitt fackförbund Jusek 20 % av
            mina studiekolleger utanför arbetsmarknaden. Den statistiken kan
            nu bara bli bättre. Efter tolv år av socialdemokratiskt styre,
            där arbetslinjen har förpassats till statistikfrisörer, vill jag
            i dag ge framtidstro. Om ett år erhåller mina studievänner sin
            juristexamen. Med en borgerlig regering kommer fler jobb. Med
            en borgerlig regering lönar det sig att plugga.
          </note>
          <note>
            Socialdemokratins största problem har varit att man har valt
            att blunda för arbetslösheten. Dessutom har man hållit för öronen
            och skrikit bingobingo och fortsatt att leva i sin rosenskimrande
            verklighet.
          </note>
          <note>
            Vi talar inte bara om de öppet arbetslösa utan även om de studenter
            som har levt i glömska. Vi talar om dem som studerar vidare för
            att de inte har ett jobb att gå till. Sedan 2003 har antalet arbetssökande
            heltidsstuderande ökat med 135 %. Ledstjärnan i svensk politik
            har under en lång tid varit något helt annat än jobb.
          </note>
          <note>
            Herr talman! Vi måste återupprätta arbetslinjen. Alla ska känna
            tryggheten i att ha ett jobb att gå till. En ny regering med fokus
            på att göra det enklare att få jobb, att starta företag och att
            göra det lönsamt både att arbeta och att utbilda sig gör att mina
            studiekompisar går mot ljusare tider.
          </note>
          <note>
            Regeringen kommer att använda en internationell och rättvisande
            måttstock när vi mäter arbetslösheten. Då kan vi också jämföra
            oss med andra länder. Det är fullkomligt logiskt att de studenter
            som söker jobb och därmed hellre vill arbeta än studera ska klassas
            som arbetslösa. Sveriges arbetslösa behöver synas. Syns man inte
            finns man inte. Det är först när man syns som man också kan få
            verktyg för att lösa problemen.
          </note>
          <note>
            Högre utbildning har under framför allt den sista mandatperioden
            förvandlats till en arbetsmarknadspolitisk åtgärd, där kvantitet
            har gått före kvalitet. Högskolan har förvandlats till en transportsträcka
            till ett nytt utanförskap. Det är inte acceptabelt. Bland de studenter
            som har jobb har hela sju av tio jobb som inte motsvarar deras
            utbildningsnivå.
          </note>
          <note>
            Herr talman! Vi måste satsa på kvalitet inom den högre utbildningen.
            Vi måste satsa på mer praktik inom den högre utbildningen. Högre
            utbildning ska vara garanten för att man ska få in en fot på arbetsmarknaden
            och i näringslivet.
          </note>
          <note>
            Det är dags att lägga pengar på riktiga jobb.
          </note>
          <note>
            Den senaste tiden har fackföreningar och studentorganisationer
            förfasat sig över regeringens avskaffande av studerandevillkoret
            i arbetslöshetsförsäkringen. De har hävdat att det skapar otrygghet
            bland nyutexaminerade. I ett land där arbetslöshet och bidrag
            har blivit en norm kan det vara svårt att våga tänka i nya banor.
          </note>
          <note>
            De pengar som studerandevillkoret kostar kommer att läggas på
            satsningar på att skapa jobb för oss nyutexaminerade. När var
            femte student är arbetslös ett år efter examen går det inte att
            fortsätta i samma gamla hjulspår.
          </note>
          <note>
            I debatten framstår det dessutom som att gårdagens system erbjöd
            studenter någon form av trygghet om de inte fick ett jobb. Det
            är märkligt att trygghet alltid definieras i termer av bidrag
            och fyrkantiga kollektivistiska system som man får del av först
            tre månader efter sin examen. Trygghet för mig är jobb och inget
            annat.
          </note>
          <note>
            Det är ingen slump att lärarstudenter och vårdstudenter är de
            som lättast får jobb i dag. De har nämligen kontakter med sin
            arbetsmarknad redan under utbildningen genom sina praktikperioder.
          </note>
          <note>
            Herr talman! Näringslivet måste komma till studenterna, och studenterna
            måste komma ut i näringslivet. Genom kontakt med verkligheten
            redan före examen skapas möjligheter till jobb. Regeringens politik
            för kvalitet, för en reformering av a-kassan och för satsningar
            på flera jobb och företag gör det lönsamt att arbeta, att driva
            företag men framför allt att utbilda sig. Det är till nytta för
            alla de studenter som nu har levt i statistikkolumnernas glömska.
          </note>
          <note>
            I detta anförande instämde Annika Qarlsson (c).
          </note>
          <note type="speaker">
            Anf. 112 PATRIK BJÖRCK (s) replik:
          </note>
          <note>
            Herr talman! När det gäller just den här aspekten på arbetsmarknadspolitiken,
            det vill säga att det ska löna sig att studera och att man ska
            kunna få ett arbete som motsvarar utbildningen, kan jag i och
            för sig hålla med om att det är ett rimligt påstående. Och det
            är rimligt att tänka sig att studenterna tänker på det sättet
            och resonerar på det sättet. Jag har ingen annan uppfattning.
          </note>
          <note>
            Däremot tycker jag att du, Annie Johansson, slarvar över studerandevillkoret
            lite väl hastigt. Där har ju de studerande och deras organisationer,
            åtminstone när de har varit i kontakt med mig, haft en helt annan
            uppfattning än den som du beskriver. Men den kan du väl ta med
            dem. Där står vi betydligt närmare de organisationerna. Det är
            ett problem när man drar bort studerandevillkoret.
          </note>
          <note>
            Men vad som är det allra viktigaste är ju faktiskt vilket samhällssystem
            vi bygger. Bygger vi ett samhällssystem där vi skapar låglönejobb,
            där vi skapar jobb som framför allt ska tas fram i en tjänstesektor
            som ska skattesubventioneras och som ska vara en låglönesektor
            gynnar det inte dem som har utbildat sig i många år.
          </note>
          <note type="speaker">
            Anf. 113 ANNIE JOHANSSON (c) replik:
          </note>
          <note>
            Herr talman! Återigen måste man titta på den verklighet som vi
            lever i. Är det då 100 000 studenter som i dag står utanför arbetsmarknaden
            trots en högre utbildning kanske inte det system som din regering,
            Patrik Björck, under förra mandatperioden genomförde var särskilt
            lyckosamt. Då kanske man ska lägga den nästan en miljard som studerandevillkoret
            faktiskt kostar på satsningar på nya jobb. Då kan man redan efter
            sin studentexamen få ett jobb och tvingas inte att vänta under
            den karenstid på tre månader som man faktiskt får genomlida innan
            man får den här a-kassan på dryga 5 000, som du pratar om.
          </note>
          <note type="speaker">
            Anf. 114 PATRIK BJÖRCK (s) replik:
          </note>
          <note>
            Herr talman! Vi pratade ju om vilket samhällssystem vi ska bygga.
            Vårt alternativ är ett samhällssystem som handlar om utveckling,
            där vi satsar på kompetens och kvalitet, där vi bygger vidare
            på en stark industri och på en hög produktivitet och där vi konkurrerar
            på en högre nivå. Det är också det alternativ som ger en möjlighet
            för den som har satsat och skaffat sig en utbildning.
          </note>
          <note>
            Alliansens alternativ handlar om ett samhälle där det enda de
            erbjuder är lönedumpning och att man pressar fram en låglönemarknad
            med skoputsarjobb till Annie Johanssons juristkompisar. Därmed
            inget ont sagt om skoputsare jag vill inte bli anklagad för det.
            Det är säkert en hederlig yrkeskår. Men jag tror inte att det
            är därför som man studerar juridik i så många år det nu tar.
          </note>
          <note>
            Det är helt olika syn på vilket samhälle vi ska ha. Vi vill ha
            ett välutvecklat samhälle som går framåt.
          </note>
          <note type="speaker">
            Anf. 115 ANNIE JOHANSSON (c) replik:
          </note>
          <note>
            Herr talman! Det som du tar upp är intressant, Patrik Björck.
            Vi har ju levt i er politik under de senaste tolv åren. Jag kan
            se på mina kompisar. Det är absolut inte jobb som de får efter
            sin examen, och då måste vi hitta kreativa lösningar.
          </note>
          <note>
            Min samhällsbild är att vi ska gå från att vara ett bidragsnormerande
            samhälle till att bli ett jobb- och företagsnormerande samhälle.
            Då är alliansens politik en garant för att högutbildade ska få
            jobb men också för att unga ska få möjligheten att komma ut på
            arbetsmarknaden och för att hela samhället ska bli ett arbetande
            folk. Först då kan vi få resurser till ett väl fungerande offentligt
            system med skola, vård och omsorg.
          </note>
          <note type="speaker">
            Anf. 116 LENNART LEVI (c):
          </note>
          <note>
            Herr talman! En kvarts miljon är sjukskrivna. En tredjedels miljon
            är arbetslösa. En halv miljon är förtidspensionärer. Och långt
            flera än alla dessa sammantagna har alldeles för mycket att göra.
            Det är överbelastning, underbelastning och felbelastning.
          </note>
          <note>
            För några dagar sedan offentliggjorde Försäkringskassan sin rapport
            om allas vår gemensamma ekonomiska skuld till våra ca 550 000
            förtidspensionärer. Skulden uppgår till ett närmast ofattbart
            stort belopp: 766 miljarder kronor.
          </note>
          <note>
            Denna skuld har flera olika orsaker. En av dessa återfinns i
            vårt arbetsliv och dess förhållanden.
          </note>
          <note>
            I en intervju med TT i början av valrörelsen beskrev vår dåvarande
            statsminister Göran Persson arbetsmiljön som ett försummat område.
            Det är ett sakområde som vi i svensk inrikespolitik totalt har
            tappat. Det är ett växande samhällsproblem, men jag har inga bra
            svar där.
          </note>
          <note>
            En bärande idé i den nya regeringens budgetproposition är att
            alla människor som kan och vill arbeta också ska få göra det utifrån
            sina förutsättningar. Allas resurser ska tas till vara. Grupper
            som står utanför arbetsmarknaden ska beredas tillträde. De som
            finns i arbetskraften ska ges goda förutsättningar att vilja stanna
            kvar även högt upp i åldrarna, rentav i den ålder som jag själv
            har nått.
          </note>
          <note>
            Som jag ser det ansluter sig regeringen därmed till EU:s Lissabonstrategi
            om flera och bättre jobb. Flera jobb innebär sjunkande arbetslöshet
            och minskat utanförskap. Bättre jobb innebär krafttag mot den
            pågående utslagningen från arbetslivet. Båda kräver såväl forsknings-
            som utbildningsstöd.
          </note>
          <note>
            Det är därför med tillfredsställelse jag tar del av formuleringen
            i regeringens budgetproposition att forskning inom arbetslivsområdet
            är fortsatt viktig. För att säkra kvaliteten ska forskning med
            sådan inriktning dock fortsättningsvis konkurrensutsättas, det
            vill säga få sin hemvist inom universitets- och högskolesektorn
            och inte inom sektorsforskningen.
          </note>
          <note>
            Herr talman! Jag har själv haft min hemvist i just denna sektor,
            universitets- och högskolesektorn, och känner stor respekt och
            uppskattning för den. Men en sådan nystart som regeringen efterlyser
            kommer enligt min erfarenhet inte med automatik och tar dessutom
            tid. Mot bakgrund av de enorma samhällskostnader och det stora
            lidande som en dålig passform mellan arbetsliv och arbetskraft
            bidrar till kan en sådan nystart bli en synnerligen lönsam investering.
          </note>
          <note>
            Arbetslinjen är en av förutsättningarna för en god välfärd. Friskare
            och mer produktiva jobb är en annan förutsättning. Båda förutsätter
            forsknings- och utbildningsstöd.
          </note>
          <note>
            Det är mot denna bakgrund som jag förutsätter att arbetsmarknadsministern
            i samråd med såväl arbetsmarknadens parter som med forskarsamhället
            tar initiativ till ett framgångsrikt genomförande av den nystart
            han uppenbarligen eftersträvar.
          </note>
          <note>
            I detta anförande instämde Annika Qarlsson (c).
          </note>
          <note type="speaker">
            Anf. 117 PATRIK BJÖRCK (s) replik:
          </note>
          <note>
            Herr talman! Lennart Levi beskriver en verklighet på ett sätt
            som gör att man kan instämma, men jag undrar lite grann om han
            har läst budgeten och förstår i vilken majoritet han deltar. Om
            det är så att rehabilitering och de områdena är viktiga områden
            jag delar uppfattningen att det ställs stora krav på forskning
            för att komma vidare på de områdena hur kan man då ställa sig
            bakom en budget som lägger ned Arbetslivsinstitutet under närmast
            dramatiska former som gör att man kanske slår sönder precis hela
            den forskning som Lennart Levi efterfrågar? Hur kan man då ställa
            sig bakom neddragningar på Arbetsmiljöverket och neddragningar
            när det gäller företagshälsovårdsutbildning och så vidare? Det
            här går ju inte riktigt ihop. Jag kan känna stor sympati med det
            som Lennart Levi säger, men det går ju inte ihop i slutändan.
            Det som regeringen föreslår är en massaker på forskningen kring
            rehabilitering och företagshälsovård. Det är en massaker på alla
            de saker som är så viktiga att vi tar tag i.
          </note>
          <note type="speaker">
            Anf. 118 LENNART LEVI (c) replik:
          </note>
          <note>
            Herr talman! Patrik Björck berättar om massakern och ger då intryck
            av att allt var gott fram till den 17 september 2006. Så var ju
            inte fallet. Vi hade denna massarbetslöshet, vi hade detta utanförskap,
            detta otillfredsställda rehabiliteringsbehov trots att vi hade
            en annan majoritet i riksdagen. Alltså finns det utifrån den gamla
            koalitionens misslyckande ett behov av att pröva nya vägar. Om
            Arbetslivsinstitutet hade varit den enda vägen hade Patrik troligen
            haft rätt, men Allan Larsson har utvärderat det, Statskontoret
            har utvärderat, och bibliografiskt har det också utvärderats.
            Somligt i det som Arbetslivsinstitutet gjorde var av allra högsta
            klass, annat var det inte. Effekten var i alla fall inte av högsta
            klass. Det är därför som nya vägar måste prövas.
          </note>
          <note type="speaker">
            Anf. 119 PATRIK BJÖRCK (s) replik:
          </note>
          <note>
            Herr talman! Lennart Levi, jag säger inte att allt var gott före
            den 17 september. Det är inte det som är min poäng. Men mycket
            av det som har gjorts, åtminstone på Arbetslivsinstitutet och
            Arbetsmiljöverket, har varit gott. När ni nu drar ned och lägger
            ned hela det institutet föreslår ni ingenting i stället. Så det
            innebär att mycket av det som var gott försvinner, och ni ersätter
            det inte med någonting annat. Inte på någon punkt kan man få svar
            på vad ni vill i stället.
          </note>
          <note>
            Vi hade en föredragning inför utskottet häromdagen där man från
            Arbetslivsinstitutet efterfrågade just vad de skulle göra sedan,
            hur de skulle föra det vidare och på vilket sätt den här forskningen
            kan omhändertas så att den inte bara uppgår i tomma intet och
            det är pengar som vi har slängt i ett svart hål. Ni föreslår ju
            ingenting annat i stället. Om ni ändå hade föreslagit något annat
            högkvalitetsinstitut, någon stiftelse eller något annat sätt att
            ta hand om de här viktiga uppgifterna och skickat med pengar i
            budgeten, men det gör ni inte.
          </note>
          <note type="speaker">
            Anf. 120 LENNART LEVI (c):
          </note>
          <note>
            Herr talman! Budgeten är inte det enda sättet att ge pengar,
            i varje fall inte att ge resurser som redan finns. Vi har forskningsfinansierande
            organ som heter Fas, vi har Vinnova, vi har parternas gemensamma
            organ Afa och Alecta. De satsar i ganska stor omfattning. Stiftelser
            kan inrättas. Särskilda inrättningar vid universitet och högskolor
            kan bildas. Dessa kan i rätt stor omfattning ersätta den sektorsforskning
            som så här långt har drivits.
          </note>
          <note type="speaker">
            Anf. 121 SYLVIA LINDGREN (s) replik:
          </note>
          <note>
            Herr talman! Jag tillhör dem som har en stor respekt för Lennart
            Levi och hans kunskap, inte minst ur ett forskningsperspektiv
            när det gäller stressforskning och dylikt. Därför är det med stor
            förvåning som jag nu kan ta del av att Lennart Levi ställer sig
            bakom den klappjakt på organisationer och institut som är på gång.
            Vi har Integrationsverket som läggs ned snabbt, och nu har vi
            Arbetslivsinstitutet. Vi har begränsade möjligheter för Arbetsmiljöverket
            att driva sina uppdrag. Det handlar om institut och verk rakt
            över. Det är väl också där man ska tjäna pengar och dra in mycket.
            Men jag tycker att man gör saker och ting i omvänd ordning. Man
            måste ju först titta på vilka effekterna blir. Hur kan man vidareutveckla
            och göra saker bättre i stället för att direkt klassiskt bara
            dra ned? Det är ju det man gör.
          </note>
          <note>
            Vad händer med den nationella kunskapsbanken vid Arbetslivsinstitutet?
            Vad händer med de olika funktionerna? Det behöver vi ha svar på,
            Lennart Levi.
          </note>
          <note type="speaker">
            Anf. 122 LENNART LEVI (c) replik:
          </note>
          <note>
            Herr talman! Om man lyssnade på vad jag nyss sade så sade jag
            faktiskt väldigt eftertryckligt att jag förutsätter att arbetsmarknadsministern
            i samråd med såväl arbetsmarknadens parter som med forskarsamhället
            tar initiativ till ett framgångsrikt genomförande av den nystart
            han uppenbarligen eftersträvar. Det var vad jag sade, och det
            var vad jag menade. Jag menar inte att sista ordet är sagt, jag
            menar inte att alla problem är lösta, jag menar att somliga återstår
            att lösa i dialog just med arbetsmarknadens parter, nämligen de
            närmast berörda, och med forskarsamhället. Men jag menar att konstruktionen
            med Arbetslivsinstitutet inte var den enda och möjligen inte heller
            den bästa av alla tänkbara världar.
          </note>
          <note type="speaker">
            Anf. 123 SYLVIA LINDGREN (s) replik:
          </note>
          <note>
            Herr talman! Det är lätt att förutsätta det, Lennart Levi, men
            man drar ju undan resurserna. Man skriver positivt om att det
            är viktigt med arbetsmiljö, forskning och dylikt, men man lägger
            ned institut och drar ned de medel som behövs för att verk ska
            kunna jobba vidare i dessa frågor. Det är det som är en stor del
            av problematiken.
          </note>
          <note>
            Läppars bekännelse och handling måste gå ihop. Den borgerliga
            alliansens budget visar klart och tydligt att här finns det rejäla
            sprickor. Vi i den nuvarande oppositionen vill mycket klart rikta
            in oss på detta eftersom man naturligtvis måste se till att verkligen
            utveckla de här frågorna och inte avveckla dem. Det som har tagit
            årtionden att bygga upp raseras nu väldigt snabbt, och det oroar
            mig väldigt mycket, Lennart Levi.
          </note>
          <note type="speaker">
            Anf. 124 LENNART LEVI (c) replik:
          </note>
          <note>
            Herr talman! Jag oroas över att tolv år har gått, och att er
            egen partiordförande, dåvarande statsministern, vid dessa tolv
            års slut har förklarat att man inte har haft grepp om de här frågorna.
            Dem har man tappat. Om så är fallet är det egna betyget på tolv
            års arbete inte speciellt högt. I ett sådant läge finner jag det
            motiverat att börja om på ny kula och söka nya vägar i nära samarbete
            jag betonar med alla parter på arbetsmarknaden och forskarsamhället.
          </note>
          <note type="speaker">
            Anf. 125 SVEN-ERIK ÖSTERBERG (s) replik:
          </note>
          <note>
            Herr talman! Jag vill också inleda med att säga att jag har följt
            Lennart Levis arbete under många år och har uppskattat det väldigt
            mycket. Jag tolkar Lennart Levis svar på de tidigare frågorna
            som att de gömmer en ganska stor besvikelse över att den nuvarande
            regeringen nu begår ett svinhugg och drar bort resurserna från
            ett område som har varit ett av Lennart Levis viktigaste.
          </note>
          <note>
            Jag kan också hålla med om att allt inte har varit perfekt på
            de här områdena. Jag tycker dock att det hade varit god kutym
            att man, om man nu inte tyckte att ALI jobbade på rätt sätt och
            att forskningen inte gav något resultat, hade pekat på de resurser
            som fanns och talat om hur man ville använda dem på ett bättre
            sätt.
          </note>
          <note>
            Nu börjar man omdaningen med att ta bort resurserna, och jag
            kan inte se annat än att arbetet kommer att stanna av. Det kommer
            väl inte att bli bättre än det var förut, eller vad är Lennart
            Levis åsikt om det? Vad kommer att hända?
          </note>
          <note type="speaker">
            Anf. 126 LENNART LEVI (c) replik:
          </note>
          <note>
            Herr talman! Vad som kommer att hända följer inte någon automatik.
            Det som kommer att hända är det som vi gemensamt försöker få att
            hända, och jag kan bara svara för mig själv: Det jag vill ska
            hända är precis det jag har sagt. Jag förväntar mig alltså att
            arbetsmarknadsministern ägnar denna fråga den stora uppmärksamhet
            som den är värd i samverkan med parterna och med forskarsamhället.
          </note>
          <note type="speaker">
            Anf. 127 SVEN-ERIK ÖSTERBERG (s) replik:
          </note>
          <note>
            Herr talman! Men om arbetsmarknadsministern ska ta det initiativ
            som Lennart Levi förväntar sig, om han verkligen menar det själv
            och har insikten att han ska göra det, borde han inte då också
            ha medverkat till att resurserna fanns kvar hellre än att släppa
            i väg dem? Nu är de borta, och han får ta ett initiativ från noll.
          </note>
          <note>
            När det gäller att söka resurser från Fas och så vidare, något
            som Lennart Levi pekar på, fick vi en ganska grundlig genomgång
            av det i arbetsmarknadsutskottet häromdagen. Den dörren verkar
            mer eller mindre stängd. Det kan möjligen ge ytterst lite resurser,
            och det går inte att jämföra med de resurser som nu är borttagna.
            Det betyder att utfallet av det här i bästa fall kan bli ett minialternativ.
          </note>
          <note>
            Jag måste säga att jag tycker att det ser ganska dystert ut på
            arbetslivsforskningens sida, och det kommer inte att gagna dem
            som är utsatta i arbetslivet.
          </note>
          <note type="speaker">
            Anf. 128 LENNART LEVI (c) replik:
          </note>
          <note>
            Herr talman! Det viktiga är ju att se till att de behov som dessa
            resurser ska tillgodose inte uppkommer att vi har ett anständigt
            arbetsliv som inte slår ut folk. Den senaste officiella siffran
            på den punkten är 1 067 000 helårsekvivalenter. Det är alltså
            folk i arbetsför ålder som står utanför arbetslivet, i utanförskap.
            Den siffran är från år 2004. År 2005 gav den förra regeringen
            inga medel till Statistiska centralbyrån för att plocka fram mer
            aktuella siffror. Vi kan anta att siffrorna fortfarande ligger
            på samma nivå.
          </note>
          <note>
            Med andra ord: Vi diskuterar inte den bästa av världar. Vi diskuterar
            en värld med många och stora missförhållanden. Dessa missförhållanden
            ska jag efter bästa förmåga se till att arbetsmarknadsministern
            inte glömmer. Jag lovar dyrt och heligt att hålla honom vaken
            dag och natt tills han gör något.
          </note>
          <note>
            I detta anförande instämde Annie Johansson, Annika Qarlsson och
            Roger Tiefensee (alla c).
          </note>
          <note type="speaker">
            Anf. 129 ANN-CHRISTIN AHLBERG (s):
          </note>
          <note>
            Herr talman! Ett jämställt samhälle är bra för alla. Socialdemokraternas
            mål för jämställdhetspolitiken är att kvinnor och män ska ha samma
            makt att forma samhället och sina egna liv. Det förutsätter att
            kvinnor och män får samma möjligheter, rättigheter och skyldigheter
            på livets alla områden.
          </note>
          <note>
            Sverige är känt för att vara ett jämställt land. Vi har med en
            målinriktad medvetenhet tagit politiska beslut så att vi har kommit
            en bra bit på vägen till ett mer jämställt samhälle. Vi har bland
            annat i dag en bra föräldraförsäkring och en bra, utbyggd barnomsorg
            som också är bra för jämställdheten.
          </note>
          <note>
            Trots detta finns det fortfarande många saker att göra. Det finns
            många kvinnor som inte får samma möjligheter och rättigheter som
            männen. Många kvinnor har låga löner, otrygga anställningar och
            ofrivillig deltid som inte ger möjlighet till en lön att leva
            på.
          </note>
          <note>
            Vi socialdemokrater kan och vill inte acceptera att det är så
            här år 2006. Därför vill vi snabba på med olika politiska beslut.
            Några är nyss tagna förändringen i LAS, visstidsanställningarna,
            säsongsanställningarna och att man inte får räkna uppsägningstid
            under föräldraledighet, något som drabbade väldigt många kvinnor.
            En del av de nyss tagna besluten kommer borgarna att riva upp.
          </note>
          <note>
            Vi tycker att vi måste gå vidare. Vi tycker att nästa steg är
            en lag som ger rätt till heltid men också möjlighet till deltid.
            Vi har ett lagförslag där regelverket ska utformas på ett sätt
            som balanserar arbetstagarnas och arbetsgivarnas intressen. Den
            lagen var tänkt att kunna träda i kraft redan den 1 juli 2007
            och skulle få full effekt 2010. Men en lag om heltid så att även
            kvinnor får en möjlighet att försörja sig vill inte ni borgare
            ha.
          </note>
          <note>
            Som om det inte vore nog med det ska samma kvinnor som jobbar
            ofrivillig deltid betala mer i a-kassa samtidigt som de kommer
            att få en sämre försäkring. Förslaget till nya a-kasseregler innebär
            att deltidsarbetande kvinnor kommer att få svårt att kvalificera
            sig till a-kassa. Marginalerna att få ersättning som deltidsarbetande
            försvinner.
          </note>
          <note>
            Regeringen skriver själv att man inser att detta kommer att missgynna
            kvinnor men att man tror att kvinnor tjänar på politiken i sin
            helhet. Det är ett mycket märkligt resonemang att genomföra förslag
            som slår hårdare mot kvinnor än mot män. Frågan är dessutom om
            den moderatledda regeringens politik verkligen kommer flera kvinnor
            än män till godo. Såväl sänkningen av förmögenhetsskatten som
            andra skattesänkningar når flera män än kvinnor. Pressen nedåt
            på lönerna kommer dessutom sannolikt att slå hårdast mot de lägst
            avlönade: LO-kvinnor.
          </note>
          <note>
            Vi kunde läsa i Aftonbladet att arbetsmarknadsminister Sven Otto
            Littorin tyckte att det var skit att leva på 600 kr om dagen.
            Då undrar man hur Moderaterna tycker att det blir för en kvinna
            som har jobbat i många år, till exempel som barnskötare, som blir
            arbetslös och får en a-kassa på ca 500 kr per dag enligt dagens
            regler. Med ert förslag blir det rätt snart 400 kr per dag. Varje
            hundralapp är betydelsefull när man har så små inkomster.
          </note>
          <note>
            Jag kan förstå att a-kassehandläggarna får många samtal från
            oroliga kvinnor som är eller som riskerar att bli arbetslösa.
            Flera kommer att bli bidragsberoende. Kostnaderna kommer att läggas
            över på kommunerna.
          </note>
          <note>
            Enligt medierna får staten in 18 miljarder kronor mer till statskassan
            genom de höjda a-kasseavgifterna. Lågavlönade deltidsarbetande
            barnskötare eller vårdbiträden får betala till skattesänkningar
            för hushållsnära tjänster för dem som redan i dag har en bra inkomst
            och som har råd att betala. Den ensamstående mamma som har en
            sysselsättningsgrad på 68,23 % i vården kommer ju inte att ha
            råd med det.
          </note>
          <note>
            Är det några som skulle behöva få hjälp med att få vardagen att
            gå ihop, som ni borgare brukar säga, så är det just de här kvinnorna.
            Men vad gör ni? Jo, ni ser till att rika, välbeställda, får skattesubventionerade
            tjänster som de lågavlönade får betala och ser till att männen
            slipper ta sitt ansvar för familj och hem genom att man kan köpa
            dessa tjänster. Ni skapar nya låglönejobb som kvinnor ska tvingas
            ta för att de rika ska få mer pengar plus att de ska få hjälp
            med att få sin vardag att gå ihop. Men vem ska hjälpa de lågavlönade
            att få sin vardag att gå ihop?
          </note>
          <note>
            Vi socialdemokrater har blivit kritiserade för att ge bidrag.
            Men vad gör den borgerliga alliansen? Jo, man ska införa ett nytt
            bidrag, ett vårdnadsbidrag på ungefär 3 000 kr i månaden. Det
            finns ingen möjlighet att vara hemma om inte den andra föräldern
            har en mycket god inkomst. Ingen ensamstående och ingen vanlig
            löntagarfamilj kommer att ha någon glädje av ett vårdnadsbidrag
            på 3 000 kr, utan det kommer att bli ett rikemansbidrag.
          </note>
          <note>
            Man frågar sig: Var finns arbetslinjen eller jämställdheten i
            det förslaget? Är det nya att de rika ska leva på bidrag och att
            de lågavlönade ska betala?
          </note>
          <note>
            Man måste undra vad den borgerliga regeringen egentligen vill
            när man lägger fram förslag om å ena sidan skattesänkningar som
            ska uppmuntra dem som har lägst lön Talartiden är tydligen slut.
          </note>
          <note>
            I detta anförande instämde Patrik Björck, Sylvia Lindgren och
            Sven-Erik Österberg (alla s).
          </note>
          <note type="speaker">
            Anf. 130 ANNIKA QARLSSON (c) replik:
          </note>
          <note>
            Herr talman! Det är tur att det blir många repliker. Då hinner
            du lägga ut texten lite till.
          </note>
          <note>
            Det som är lite spännande är att någonstans, kan jag känna, finns
            det en samhörighet i att vi båda brinner för frågorna och tycker
            att det här är viktigt. Men någonstans där tar det slut, för när
            vi sedan kommer till förslagen kan jag tyvärr inte hålla med dig.
          </note>
          <note>
            Du har nu förfasat dig över den borgerliga alliansens första
            budget. Men i augusti gjorde vi ett bokslut över tolv års socialdemokratiskt
            regeringsinnehav. På punkt efter punkt gjorde vi en genomgång
            och såg att det inte finns något område mer än möjligtvis skolan
            där flickor eller kvinnor har flyttat fram sina positioner.
          </note>
          <note>
            När det gäller löneutrymmet, den ekonomiska egenmakten, har löneskillnaderna
            faktiskt legat kvar under alla de här åren. Det verktyg som regeringen
            har i sin hand för att se till att skapa ett utrymme så att det
            blir mer pengar kvar efter skatt har man valt att inte använda,
            utan man har beskattat de här kvinnorna allra mest. Där går vi
            en annan väg. Ta med dig det hem till ditt parti!
          </note>
          <note type="speaker">
            Anf. 131 ANN-CHRISTIN AHLBERG (s) replik:
          </note>
          <note>
            Herr talman! Jag får väl tacka Annika Qarlsson för att hon ger
            mig möjlighet att fortsätta lite här.
          </note>
          <note>
            När det gäller detta med skattesänkningar och sådant kan man
            fundera över vad den borgerliga regeringen vill med sina förslag.
            Å ena sidan ska man ha skattesänkningar som ska uppmuntra den
            som har lägst lön, oftast kvinnan. Man ska uppmuntra henne att
            jobba. Å andra sidan handlar det om dels ett vårdnadsbidrag som
            uppmuntrar samma person att stanna hemma, dels en skattereduktion
            för hushållsnära tjänster för att föräldrarna ska stanna på jobbet.
            Det här gör vi med skattemedel, men härigenom kommer det inte
            in mer intäkter till vare sig kommuner eller landsting. Man ser
            ju att det är där man kan skapa ett löneutrymme eftersom det är
            där som många kvinnor har sin anställning.
          </note>
          <note type="speaker">
            Anf. 132 ANNIKA QARLSSON (c) replik:
          </note>
          <note>
            Herr talman! Du svarade inte på min fråga. Jag sade att i regeringen
            har du en möjlighet att skapa ett ekonomiskt utrymme för dem som
            har de lägsta inkomsterna. Låginkomsttagare i Sverige har världens
            högsta skattetryck. I den kategorin finns många kvinnor dock inte
            bara kvinnor; det finns både män och kvinnor i den kategorin men
            till övervägande delen är det faktiskt kvinnor.
          </note>
          <note>
            När de pengar har försvunnit in till staten som sedan, i din
            retorik, ska vara de pengar som ska användas till att ge de här
            människorna löner ska de vara evigt tacksamma för att de får betala
            skatt. Det är det du står här och säger.
          </note>
          <note>
            Jag tycker att vi ska ha ett skattetryck som är sådant att vi
            kan ha en bra gemensamt finansierad offentlig vård, välfärd, skola
            och omsorg. Däri finns inga skiljelinjer. Men det du och ditt
            parti väljer att göra är att lägga den största bördan på dem som
            skulle behöva det största utrymmet. Det här visar vi i ett annat
            förslag, men det kommenterar du inte i den radda av olika förslag
            som du tagit upp och tittat på här.
          </note>
          <note type="speaker">
            Anf. 133 ANN-CHRISTIN AHLBERG (s) replik:
          </note>
          <note>
            Herr talman! Det är inte så att de kvinnor som är lågavlönade
            och deltidsarbetande kommer att få så mycket kvar genom de skattesänkningar
            som ni föreslår. Det här kommer också att öka andra kostnader;
            det vet vi. För den ensamstående kvinna som redan i dag kanske
            har det tufft ekonomiskt kommer det att bli ännu värre. Det vet
            vi. Det gäller a-kassehöjningarna. Vi vet också att man i deklarationen
            inte får dra av fackföreningsavgifterna. Vidare vet vi att för
            den kvinna som har råd att ha bil kommer bilförsäkringen att höjas
            väldigt mycket.
          </note>
          <note type="speaker">
            Anf. 134 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! När man lyssnar här på Ann-Christin Ahlberg låter
            det som att allting är bra nu men att allting kommer att bli dåligt
            med den nya regeringen. Det är vi inte ovana vid att höra.
          </note>
          <note>
            När det gäller det som nu ligger i jämställdhetspolitiken har
            vi till exempel frågan om löneskillnader. Vad har hänt där? Vad
            har ni lyckats åstadkomma under den socialdemokratiska regeringen
            för att förändra skillnaderna mellan kvinnors och mäns löner?
            Det gäller kvinnors arbetsmarknad och att vara inlåst i den offentliga
            sektorn där lönerna är låga och där man kan styra lönerna eftersom
            det oftast finns bara en arbetsgivare. Våldet mot kvinnor har
            ökat. Ohälsan har ökat. Kvinnor får inte rehabilitering och så
            vidare. Det finns oerhört mycket att göra.
          </note>
          <note>
            När det gäller rätten till heltid är det väldigt många remissinstanser
            som sagt att det här nog inte är bra. Man kan inte tvinga arbetsgivare
            att ha en viss arbetstid.
          </note>
          <note>
            Vi vill att det här ska ske, gärna på frivillig basis. Många
            landstingsledningar runtom i landet kan ta initiativ för många
            undersköterskor som i dag inte har en heltid. Jag tror att det
            här går att lösa på frivillig väg. Det hoppas jag att du också
            tror.
          </note>
          <note type="speaker">
            Anf. 135 ANN-CHRISTIN AHLBERG (s) replik:
          </note>
          <note>
            Herr talman! I väldigt många år har arbetsmarknadens parter försökt
            att på frivillig väg få igenom detta med heltid. Det finns också
            i en del kollektivavtal med att man som arbetsgivare har en viss
            skyldighet i det avseendet. Men man ska också vara väl medveten
            om att det i många av kommuner och landsting där det finns mycket
            av kvinnodominerade yrken många gånger är borgarna som styr. Man
            måste kanske också avsätta speciella pengar till satsningar just
            därför att man vill få upp kvinnors löner, till exempel genom
            ett arbetsvärderingssystem.
          </note>
          <note type="speaker">
            Anf. 136 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Om jag inte har helt fel styrs ungefär hälften av
            landstingen av Socialdemokraterna. Frågan är om detta redan är
            löst där ni har makten. Om inte är ni svaret skyldiga om varför
            ni inte med det som ni oftast driver genom kollektivavtal eller
            på andra sätt kan komma till rätta med problematiken.
          </note>
          <note>
            När det gäller vårdnadsbidraget, som ju Ann-Christin tidigare
            var inne på, är det så att väldigt många kvinnor redan i dag med
            den tidigare socialdemokratiska politiken jobbar deltid. Med vårdnadsbidraget
            kan man få ersättning för det deltidsarbete man gör i stället
            för att, som i dag, ha noll kronor.
          </note>
          <note type="speaker">
            Anf. 137 ANN-CHRISTIN AHLBERG (s) replik:
          </note>
          <note>
            Herr talman! Om vi ska prata om jämställdhet är vårdnadsbidraget
            en av de saker som verkligen förhindrar jämställdhet. På de platser
            där man gjort försök med vårdnadsbidrag är det i stort sett, visar
            det sig, knappt någon man som ens ansöker om att få vårdnadsbidrag.
          </note>
          <note>
            Som kvinna är det väl nästan förnedrande att få ett bidrag om
            3 000 kr för ett heltidsarbete för att männen ska kunna gå till
            sitt jobb och ha ett arbete som det går att försörja sig på. Med
            det här blir det bara så att kvinnorna, många gånger ofrivilligt,
            får stanna hemma för att också ta hand om markservicen i hemmet.
          </note>
          <note type="speaker">
            Anf. 138 TOMAS TOBÉ (m) replik:
          </note>
          <note>
            Herr talman! Ann-Christin Ahlberg försöker, likt många av hennes
            partikamrater, att ge en bild av att alliansen skulle driva någon
            form av lönedumpningspolitik och att den skulle slå särskilt hårt
            mot kvinnor. Om ni menar allvar med det och det inte bara är politisk
            retorik har jag en fråga. Vårt förslag ligger i linje med de ersättningar
            som Socialdemokraterna införde 1997. Menar du att Socialdemokraterna
            då drev en lönedumpningspolitik?
          </note>
          <note type="speaker">
            Anf. 139 ANN-CHRISTIN AHLBERG (s) replik:
          </note>
          <note>
            Fru talman! Nu vet jag inte vilka tjänster som du avser. Med
            tanke på de sänkningar som görs i a-kassan kan jag säga att har
            vi en god försäkring med bra villkor genererar det att vi inte
            sänker våra löner. Har man gått den fackliga skolan vet man också
            att fackföreningslöftet också innebar att om man drabbas av arbetslöshet
            skulle man få en bra omställningsförsäkring. Det skulle innebära
            att man inte skulle behöva gå under de avtalsenliga lönerna.
          </note>
          <note type="speaker">
            Anf. 140 TOMAS TOBÉ (m) replik:
          </note>
          <note>
            Fru talman! Då får jag en möjlighet att förtydliga mig. Eftersom
            alliansens förslag ligger i linje med de ersättningsnivåer i a-kassan
            som ni införde 1997, samma nivåer, undrar jag om du anser att
            den socialdemokratiska regeringen då förde en lönedumpningspolitik.
            Det är samma förslag som nu ligger från alliansen. Om du anser
            det, anser du också att lönerna i Sverige sänktes under den här
            perioden med de ersättningsnivåerna i a-kassan?
          </note>
          <note type="speaker">
            Anf. 141 ANN-CHRISTIN AHLBERG (s) replik:
          </note>
          <note>
            Fru talman! De förslag som man ser i alliansens politik och som
            man säger riktar sig mot kvinnor, speciellt hushållsnära tjänster,
            vårdnadsbidrag eller sänkt a-kassa, vet vi av erfarenhet sänker
            lönerna. De som blir mest drabbade är alltid kvinnor.
          </note>
          <note type="speaker">
            Anf. 142 CATHARINA ELMSÄTER-SVÄRD (m) replik:
          </note>
          <note>
            Fru talman! Att få göra karriär eller inte, att få förena yrkesliv
            och familj eller inte borde verkligen få vara en rättighet och
            framför allt en möjlighet.
          </note>
          <note>
            Jag skulle vilja fråga Ann-Christin Ahlberg varför Socialdemokraterna
            väljer att stänga ute kvinnor från eget företagande inom en sektor
            där de ofta känner sig väl hemma, nämligen inom offentlig sektor
            för vård och omsorg. Möjligheterna där för eget företagande, för
            flera kvinnor att påverka sin arbetsdag på ett annat sätt gör
            klart och tydligt att de stängs ute. Det är den ena frågan.
          </note>
          <note>
            Den andra handlar om kvinnors karriär och över huvud taget arbetsmarknaden
            där ofta lönestigningar sker i åldern mellan 25 och 35 år och
            då många kvinnor av en händelse är hemma och föder barn och har
            det tufft hemma. Varför vill ni inte vara med på det förslag som
            vi har om en jämställdhetsbonus så att flera kvinnor faktiskt
            kan vara med i karriärstegen?
          </note>
          <note type="speaker">
            Anf. 143 ANN-CHRISTIN AHLBERG (s) replik:
          </note>
          <note>
            Fru talman! Vi tycker att man framför allt ska ha en bra föräldraförsäkring
            under åren då barnen är små. Det här med kvinnors eget företagande
            har vi absolut ingenting mot att uppmuntra. Karriär under viss
            tid av livet innebär inte att det bara är kvinnan som ska ta ansvaret
            för hemmet.
          </note>
          <note type="speaker">
            Anf. 144 CATHARINA ELMSÄTER-SVÄRD (m) replik:
          </note>
          <note>
            Fru talman! Jag tycker också att det är bra att ha en bra föräldraförsäkring,
            och den har vi också. Den har vi heller inte tänkt ta bort eller
            förändra. Men vi gör ett tillägg till den genom att införa en
            jämställdhetsbonus så att den person som väljer att gå i arbete
            och som tjänar minst i familjen, vilket oftast är kvinnan, gör
            att den får behålla mer av sin lön medan den som tjänar mer är
            hemma, vilket oftast är mannen.
          </note>
          <note>
            På vilket sätt skulle det göra att kvinnor mer hålls hemma? Jag
            tror att det kommer att göra att flera pappor mer aktivt deltar,
            vilket också gör att kvinnor inte tappar på arbetsmarknaden.
          </note>
          <note>
            Ann-Christin Ahlberg säger också att ni tycker att det är positivt
            med kvinnors företagande. Men varför utestänger ni en så stor
            sektor som hela den offentliga sektorn från privata initiativ,
            med möjligheter för kvinnor att faktiskt få vara företagare inom
            det område där de känner sig säkra?
          </note>
          <note type="speaker">
            Anf. 145 ANN-CHRISTIN AHLBERG (s) replik:
          </note>
          <note>
            Fru talman! Det hade varit intressant att veta om det mest är
            kvinnor som bedriver verksamhet i den så kallade offentliga verksamheten.
            Min erfarenhet säger att det är stora börsbolag som finns i andra
            länder som bedriver vård och omsorg bland annat i den region som
            jag kommer ifrån.
          </note>
          <note>
            Det vi tycker är konstigt med den borgerliga regeringen ur jämställdhetsperspektiv
            är att man lägger fram ett förslag om å ena sidan skattesänkningar
            som uppmuntrar den som har lägst lön, oftast kvinnan, att jobba
            och å andra sidan ett vårdnadsbidrag som uppmuntrar samma person
            att stanna hemma och om skattereducerade hushållsnära tjänster
            för att föräldrarna ska stanna på jobbet. Den ekvationen är ingenting
            som vi tycker går ihop. Vi funderar faktiskt på hur regeringen
            kan ha tänkt att ett sådant förslag kan leda till bättre jämställdhet
            eller bättre för kvinnorna.
          </note>
          <note type="speaker">
            Anf. 146 ANNIE JOHANSSON (c) replik:
          </note>
          <note>
            Fru talman! Ann-Christin Ahlberg tar upp att hon inte är nöjd
            med den rådande politiken inom jämställdhetsområdet. Det är precis
            det facit som nu existerar efter tolv år av socialdemokrati. Hur
            det är med jämställdheten är en direkt konsekvens av den politik
            som ni har fört de senaste tolv åren.
          </note>
          <note>
            En av de lösningar som du tog upp i ditt huvudanförande var rätten
            till heltid. Jag tycker inte att du gav ett tillfredsställande
            svar förut. Lagstiftningsvägen har alltid varit Socialdemokraternas
            verktyg för att nå bättre framgångar. Jag tycker att det är tragiskt
            att man hyser större tilltro till politiker i riksdagen än till
            arbetsmarknadens parter. Rätten till heltid kommer att höja trösklarna
            för unga och för kvinnor att ta sig in på arbetsmarknaden.
          </note>
          <note>
            Min fråga till dig är: Hur kan du som säger dig förespråka arbetslinjen
            vara för en lagstiftning om rätt till heltid som kommer att minska
            möjligheterna för kvinnor och unga att faktiskt få ett jobb att
            gå till?
          </note>
          <note type="speaker">
            Anf. 147 ANN-CHRISTIN AHLBERG (s) replik:
          </note>
          <note>
            Fru talman! Vi tycker inte att kvinnor ska diskrimineras på det
            sättet att de ska finna sig i att ha deltidstjänster. Vi vet också
            att kvinnor faktiskt generellt sett har lägre lön än vad män har.
            Nu har vi gett arbetsmarknadens parter i många år chansen att
            kunna klara av det själva. Då tycker vi att man år 2006 inte kan
            acceptera att det fortfarande är oerhört många kvinnor som ofrivilligt
            har deltidstjänster. Gå in på ett handelshus, till exempel Onoff,
            och det är en endaste kvinna som jobbar där, så finner du att
            hon inte jobbar heltid medan alla män gör det. Det är alltså kvinnorna
            som får arbeta deltid. Handels har gjort en jättestor utredning
            om det. Vi vet också att inom Kommunal är det nästan alltid kvinnorna
            som får ofrivillig deltid. Det är ytterst sällan män.
          </note>
          <note type="speaker">
            Anf. 148 ANNIE JOHANSSON (c) replik:
          </note>
          <note>
            Fru talman! Det är intressant att höra att ni under lång tid
            har givit arbetsmarknadens parter möjlighet att komma fram till
            det här förslaget själva. De har inte kommit fram till det.
          </note>
          <note>
            Jag tycker återigen att det är tragiskt att ni går lagstiftningsvägen
            och sätter er över arbetsmarknadens parter. Arbetsmarknadens spelregler
            ska avgöras av dem som är med på planen och spelar.
          </note>
          <note>
            Dessutom måste jag föra in i debatten att Arbetsmarknadsstyrelsen
            sågade det här förslaget längs fotknölarna just därför att det
            höjer trösklarna för unga och framför allt för kvinnor att få
            ett jobb över huvud taget att gå till.
          </note>
          <note type="speaker">
            Anf. 149 ANN-CHRISTIN AHLBERG (s) replik:
          </note>
          <note>
            Fru talman! Vi socialdemokrater är faktiskt ett arbetarparti.
            Det innebär att vi väldigt ofta lyssnar på våra arbetstagarorganisationer.
            När vi ser att de inte kan klara av det tittar vi på om det finns
            en rimlighet i saker och ting eller inte. Att år 2006 fortfarande
            ha alltför många kvinnor som har ofrivillig deltid kan man inte
            acceptera. Då måste man lyssna på vad arbetstagarna och arbetstagarorganisationerna
            säger. Vad säger medlemmarna i vårt parti? Jo, lagstifta om rätten
            till heltid. Då skapar man också möjlighet för den som så önskar
            till deltid. Det handlar om att kvinnor ska ha rätt till sin egen
            försörjning.
          </note>
          <note type="speaker">
            Anf. 150 JAN ERICSON (m) replik:
          </note>
          <note>
            Fru talman! Jag har material till tio minuter men jag ska pressa
            in det på en minut.
          </note>
          <note>
            Några korta kommentarer:
          </note>
          <note>
            Att Socialdemokraterna vill försvåra säsongs- och visstidsanställningar
            skapar inga nya jobb utan det hotar de jobb som redan finns. Det
            måste vara bättre att ha ett säsongsjobb än att vara 100 % arbetslös.
          </note>
          <note>
            När det gäller lagen om hel- och deltid, som ni hade framme som
            en utredning, är det inte så att två 75-procentjobb blir två 100-procentjobb.
            Det blir snarare så att arbetsgivaren gör om det till en 100-procenttjänst,
            och den personen får nästan slita ihjäl sig medan den andre blir
            arbetslös.
          </note>
          <note>
            Vårdnadsbidraget är mitt favoritämne. Det måste vara bättre att
            man får 3 000 kr i ersättning än att man, som i dag, får noll
            kronor. Den som är högavlönad har råd att vara hemma utan någon
            som helst ersättning medan de med låg lön behöver bidraget för
            att klara ekonomin.
          </note>
          <note>
            Min hemkommun, Marks kommun, var den första utanför Storstockholm
            som beslutade att införa kommunalt vårdnadsbidrag.
          </note>
          <note type="speaker">
            Anf. 151 ANN-CHRISTIN AHLBERG (s) replik:
          </note>
          <note>
            Fru talman! Vad beträffar vårdnadsbidraget på 3 000 kr har jag
            roat mig med att fråga många killar, som är i den åldern när man
            börjar skaffa familj, hur många av dem som skulle kunna tänka
            sig att vara hemma för 3 000 kr och ta hand om sina barn. Jag
            har fortfarande inte, efter många långa samtal under en lång period,
            hört en endaste kille säga det vill jag. Så visst är det en kvinnofälla.
          </note>
          <note>
            Med 3 000 kr i månaden kan var och en av oss räkna ut att det
            bara är de som har det lite bättre ekonomiskt ställt som har den
            möjligheten.
          </note>
          <note>
            När det gäller säsongs- och visstidsanställningar är det tryggare
            att veta att man har en visstids- eller säsongsanställning att
            komma tillbaka till. Den fria visstidsanställningen gagnade alla.
          </note>
          <note type="speaker">
            Anf. 152 JAN ERICSON (m) replik:
          </note>
          <note>
            Fru talman! Jag fortsätter med vårdnadsbidraget.
          </note>
          <note>
            Du säger att inga killar skulle vara hemma för 3 000 kr i månaden,
            utan att det bara skulle vara kvinnor som skulle vara hemma med
            den här ersättningen. Men det blir fortfarande ingen försämring
            för dem. De får i så fall 3 000 kr i månaden i stället för noll
            kronor i månaden.
          </note>
          <note>
            I min kommun har det varit ett starkt tryck från just lågavlönade
            kvinnor att vi ska införa ett kommunalt vårdnadsbidrag. Det beror
            på att de är hemma ändå. Trots att de har låg inkomst och inte
            så mycket ekonomiska resurser väljer de att vara hemma under en
            tid som är längre än föräldraledigheten.
          </note>
          <note>
            Det handlar inte om en livstidsförsörjning på 3 000 kr i månaden.
            Det handlar om att man kanske vill förlänga föräldraledigheten
            med ett halvår eller ett år och då få en ersättning.
          </note>
          <note>
            För mig handlar det om att uppvärdera det arbete som kvinnorna
            gör i det här fallet. Sedan hoppas jag givetvis att det blir flera
            män som tar del av detta.
          </note>
          <note type="speaker">
            Anf. 153 ANN-CHRISTIN AHLBERG (s) replik:
          </note>
          <note>
            Fru talman! Det är fortfarande bättre att man bygger ut föräldraförsäkringen
            så att den gynnar både män och kvinnor, för detta är en kvinnofälla.
            Kvinnor kommer att vara hemma några år till med en ersättning
            på 3 000 kr eftersom det finns alltför få män som ställer upp
            på det. Och det är ju faktiskt så att vi tar av skattemedel för
            att betala de 3 000 kronorna.
          </note>
          <note>
            Vårdnadsbidraget är ett rikemansbidrag. Det är de som har bättre
            ekonomi som kan ta det.
          </note>
          <note type="speaker">
            Anf. 154 ESABELLE RESHDOUNI (mp):
          </note>
          <note>
            Fru talman! I kampen för jämställdhet har det hittills nästan
            bara handlat om att kvinnor ska anamma de normer och villkor som
            gäller för männen. Hur ofta talas det inte om vikten av att kvinnor
            får tillgång till de manligt dominerade jobben medan det fortfarande
            är ovanligt att tala om motsatsen, det vill säga att män i högre
            grad borde jobba i de så kallade kvinnojobben?
          </note>
          <note>
            Mansrollen gynnar män på så sätt att den ger makt, bättre lön
            och större rörelsefrihet. Men samtidigt bakbinds även männen i
            patriarkatets egen tvångströja.
          </note>
          <note>
            Miljöpartiet menar att det är dags att gå den andra vägen, för
            det är minst lika viktigt att männen anammar det som betraktas
            som kvinnligt och går över till kvinnodominerade branscher. Ska
            detta kunna åstadkommas krävs det att lönerna höjs i dessa branscher
            och att heltids- och visstidsanställningar blir minst lika mycket
            norm som i manligt dominerade branscher. Vi kan inte vänta på
            attitydförändringar det krävs beteendeförändringar.
          </note>
          <note>
            Att verka för jämställdhet kräver olika metoder. Det finns inte
            en enda lösning. Därför måste kampen för jämställdhet föras överallt
            och på alla områden, på det personliga och på det samhälleliga
            planet.
          </note>
          <note>
            En förändring för att kunna bryta dagens könsmaktsordning blir
            möjlig när män och kvinnor ser de strukturer och normer som styr
            samhället. Och ju fler män som aktivt engagerar sig, desto mindre
            blir motståndet. Kvinnor och män kommer både att vinna och att
            förlora på de förändringar som förväntas av dem på grund av kön.
            För vissa män kan det verka skrämmande att mista både tolkningsföreträde,
            makt och ibland pengar. För vissa kvinnor kan det verka skrämmande
            att utmana rådande ordning och kräva utrymme. Men vi måste också
            se de vinster som det innebär i form av frihet och att få leva
            utan förtryck.
          </note>
          <note>
            Framgångsrikt jämställdhetsarbete kräver strukturförändringar.
            Strukturer skapas av lagstiftning, kommunala regelverk, avtal
            och överenskommelser på arbetsmarknaden. Men det måste också finnas
            stor frihet och flexibilitet för lösningar som är anpassade till
            olika delar av samhällslivet. Övergripande generaliseringar måste
            kombineras med stor respekt för de lokala samhällenas olikheter
            och individens grundläggande frihet.
          </note>
          <note>
            Fru talman! Frågan är om de förslag som regeringen har kommer
            att leda till ett jämställt samhälle. Regeringen har gjort klart
            att från halvårsskiftet 2007 ska vi börja skattesubventionera
            hushållsnära tjänster i vårt land. Skattereduktionen bör uppgå
            till 50 % av arbetskostnaden upp till ett tak på 50 000 kr per
            person och år, uttrycks det i budgetpropositionen. Detta anser
            alliansen vara en åtgärd för jämställdhet.
          </note>
          <note>
            Miljöpartiet håller inte med. Jämställdhet i familjen kan inte
            lösas med städfirmor och barnflickor. Mannens jämställdhetsansvar
            måste även sträcka sig till hemmets alla vrår och skrymslen.
          </note>
          <note>
            Regeringen säger sig vilja utreda frågan om jämställdhetsbonus.
            Bonusen innebär enligt alliansens besked i valrörelsen att den
            förälder som har lägst inkomst får en skattereduktion med 3 000
            kr per månad när den ena föräldern börjar heltidsjobba efter föräldraledigheten
            och den andra föräldern tar ut föräldraledighet.
          </note>
          <note>
            Miljöpartiet ser vissa jämställdhetspoänger med förslaget. Men
            vi vill vara mycket tydliga med att skattereduktionen hade varit
            överflödig om vi hade haft jämställda löner på den svenska arbetsmarknaden.
            Då hade det inte varit nödvändigt med ekonomisk subvention till
            lågavlönade kvinnor för att få männen att ta ansvar för sina barn.
            För Miljöpartiet är således lönejämställdhet huvudlinjen.
          </note>
          <note>
            Det handlar dock inte bara om pengar. Många män vägrar ta sitt
            ansvar då de anser att det bryter mot den manliga normen. Dessa
            behöver i stället hjälp att ändra sina värderingar och beteenden.
            Det vore välgörande om arbetsgivare och facken deltog i det bildningsarbetet.
          </note>
          <note>
            Miljöpartiets alternativ är att bygga ut föräldraförsäkringen
            till 18 månader. Av de 18 månaderna vill vi reservera en tredjedel
            till vardera föräldern. Båda föräldrarna ska samtidigt kunna vara
            hemma med barnet under en månad.
          </note>
          <note>
            Regeringen avser att införa vårdnadsbidrag. Inför valet klargjorde
            den borgerliga alliansen att bidragets maximala nivå ska vara
            4 000 kr per månad för dem som inte utnyttjar offentligt subventionerad
            barnomsorg. Det ska också vara möjligt att kombinera vårdnadsbidrag
            med förvärvsarbete, men då med en lägre ersättning.
          </note>
          <note>
            Miljöpartiets alternativ är mer tid för barn. Förslaget handlar
            om att gå ned i arbetstid till högst 75 % av heltid. För detta
            kompenseras föräldrarna med ett statligt bidrag på 1 500 kr per
            månad. Barntiden kan nyttjas av en av föräldrarna eller av bägge
            föräldrarna samtidigt till dess att barnet fyllt tre år.
          </note>
          <note type="speaker">
            Anf. 155 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! Jag vet inte riktigt var den stora kritiken mot alliansregeringen
            låg i det här, men du tar upp hushållsnära tjänster. Jag uppfattar
            det som att du är negativ till utvecklingen av hushållsnära tjänster.
          </note>
          <note>
            Inom EU pratar man ju mycket om att man ska göra stora insatser
            för att öka tjänstesektorn. En viktig anledning till att öka antalet
            arbetstillfällen inom tjänstesektorn är just att de jobben inte
            flyttar utomlands, vilket fabriksarbeten ofta kan göra. Därför
            tycker jag att alla typer av jobb är viktiga. Det är det vi har
            försökt säga här flera gånger. Även jobb i hushållsnära tjänster
            är viktiga, och vi bör inte klanka ned på dem. Vi tror att vi
            kan ge en subvention under en tid, kanske för att utveckla den
            här sektorn i mycket större utsträckning än i dag.
          </note>
          <note>
            Många säger att det här är ett pigavdrag. Själv har jag en kille
            från Hemfrid som går hemma. Han har alltså lön, semester och allt
            det som Sven-Erik Österberg sade tidigare att man inte får när
            man jobbar i hem. Det här är väl ett jättebra sätt att se till
            att svarta tjänster blir vita.
          </note>
          <note type="speaker">
            Anf. 156 ESABELLE RESHDOUNI (mp) replik:
          </note>
          <note>
            Fru talman! Vi har absolut inget emot att man köper hushållsnära
            tjänster. Frågan är om det ska subventioneras. Frågan är också
            om det gynnar jämställdheten. Det är den aspekten jag försöker
            lyfta fram, inte att det skapar jobb. Att vi får svarta jobb att
            bli vita tycker jag är väldigt bra, för det finns väldigt många
            kvinnor i dag som har dåliga arbetsförhållanden på grund av att
            de tvingas jobba svart. Vi talar alltså om jämställdhet, om det
            gynnar jämställdheten.
          </note>
          <note type="speaker">
            Anf. 157 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! Om det gynnar jämställdheten eller inte ja, jag tror
            att det gör det. Tyvärr är det ju så att det väldigt ofta är kvinnorna
            som gör hushållsarbetet i hemmen. På det här sättet kan man öka
            kvinnors möjligheter att gå ut i förvärvsarbete och arbeta mer
            och på så vis göra karriär i stället för att de jobbar deltid
            för att kunna vara hemma och göra det här jobbet. Men jag tycker
            inte att man bara ska se det som en jämställdhetssatsning utan
            att det handlar om att ge familjerna en möjlighet att få livspusslet
            att gå ihop.
          </note>
          <note>
            Det ska vara målsättningen, men det handlar också om att ge många
            en möjlighet att komma in på arbetsmarknaden. Det jag har sett
            när jag själv använder Hemfrid är att det är invandrare som har
            kommit hit, som är ganska nya, och som går ifrån det här jobbet.
            De får en arbetslivserfarenhet. En del har gått till studier eller
            andra jobb. Det är väldigt många unga människor som får ett sätt
            att komma in på arbetsmarknaden. Det är inte 50-åriga kvinnor,
            som det kanske var förr i tiden, utan det här är människor som
            gör det under en övergångsperiod. Om det sedan gynnar jämställdheten
            eller inte tycker jag är underordnat detta med att göra det möjligt
            för kvinnor och också män att vare ute och att skapa arbetstillfällen.
          </note>
          <note type="speaker">
            Anf. 158 ESABELLE RESHDOUNI (mp) replik:
          </note>
          <note>
            Fru talman! Det är ju redan i dag så att många av oss utnyttjar
            viss service hemma. En del utnyttjar städfirmor och andra köper
            halvfabrikat. Det är också ett sätt att göra det enklare för familjer
            att äta på restaurangen i stället för att laga mat. Frågan är:
            Ska vi subventionera det också för vissa familjer som har barn?
            Det är inte det att det är fult eller fel att få hjälp. Frågan
            här handlar om ifall det gynnar jämställdheten när vi subventionerar.
            Det här är inget som kommer att vara gratis heller. Det blir skattefinansiering.
          </note>
          <note type="speaker">
            Anf. 159 CATHARINA ELMSÄTER-SVÄRD (m) replik:
          </note>
          <note>
            Fru talman! Låt mig först säga att jag tycker att Esabelle Reshdouni
            har en god ansats och att Miljöpartiet ändå försöker ge en bild
            av att det är viktigt att se till människan och hennes frihet
            att faktiskt kunna påverka sin situation. I det tror jag att vi
            delar mycket av grundvärderingen. Det är väldigt lätt att fastna
            i en enskild åtgärd och hamna i bara enskildheter.
          </note>
          <note>
            Jag menar ju att det här med hushållsnära tjänster är en möjlighet
            för flera att få hjälp och få sin tillvaro att gå ihop. Jag menar
            att jämställdhetsbonusen som vi föreslår är ett sätt för flera
            pappor att kunna vara hemma och bli ekonomiskt kompenserade. Vårdnadsbidraget
            är också en del, liksom jobbavdraget och fri etablering av alternativ
            för att klara vård och omsorg. Det här är ett spektrum av möjligheter.
            I dag har vi ju inte den här valmöjligheten. Håller Esabelle Reshdouni
            med mig om att vi ska fortsätta hitta en platta av möjligheter
            men att valet sedan får vara hos den enskilde?
          </note>
          <note type="speaker">
            Anf. 160 ESABELLE RESHDOUNI (mp) replik:
          </note>
          <note>
            Fru talman! Det är som jag säger i mitt anförande. Det gäller
            att ha ett ramverk, så att säga, som gäller för alla människor.
            Inom det kan man ha egna val. Därför behöver vi en lagstiftning
            som säkerställer att det inte blir så att endera parten tjänar
            på att man utnyttjar den andra parten. Vår tanke med att förändra
            föräldraförsäkringen tycker vi är den här ramen, att ge sex månader
            till pappan, sex månader till mamman och därefter sex månader
            till, där man får välja själv. Det är en väldigt viktig förändring
            eftersom det också ger en bild till arbetsgivaren, som får signalen
            att jag som kvinna inte tänker vara hemma tre år i rad. Det är
            okej att anställa mig. Jag har en pappa som också tänker ta ansvar.
          </note>
          <note type="speaker">
            Anf. 161 CATHARINA ELMSÄTER-SVÄRD (m) replik:
          </note>
          <note>
            Fru talman! Jag hoppas att det framgår att det är meningen att
            alla de förslag som vi har lagt fram i budgeten, och som också
            kommer att komma upp under mandatperioden, ska gälla för alla
            människor. Vi kommer inte att lagstifta enbart för några få.
          </note>
          <note>
            Dessutom vill jag säga om den här uppdelningen av föräldraförsäkringen
            med en tredjedel till mamman, en tredjedel till pappan och en
            tredjedel där man kan få välja att tanken kan vara bra ingångsvis.
            Men det förutsätter att det också finns en mamma och en pappa
            i sammanhanget. De barn som inte har en pappa med tappar ju å
            andra sidan sex månader. Det har gjorts försök, bland annat på
            Island, och där har man klart deklarerat att man utgår från normalfamiljen.
            Jag hoppas att det inte är Miljöpartiets syn.
          </note>
          <note>
            Själv tror jag att det är mer viktigt att vi har ett utrymme
            för en tid då man kan vara hemma och ledig med sitt barn, en lagstadgad
            rätt. Valet måste få ligga hos den enskilda familjen, men vi ger
            dem möjligheter att göra det valet.
          </note>
          <note type="speaker">
            Anf. 162 ESABELLE RESHDOUNI (mp) replik:
          </note>
          <note>
            Fru talman! Men sak samma gäller alliansens förslag. Finns det
            inte en pappa så finns det inte. Då går det inte med den bonus
            som den lågavlönade skulle få. Den kan ju inte gälla då heller.
            Då spricker regeringens förslag också, om vi börjar prata om ensamstående
            föräldrar.
          </note>
          <note>
            Det vi inte tycker om när det gäller vårdnadsbidraget är ju att
            vi inte kan se att det finns någon man som tänker vara hemma för
            4 000 kr i månaden. Det är få som stannar hemma med 80 % i dag,
            så varför skulle man stanna hemma för 4 000? Det har vi svårt
            att se.
          </note>
          <note type="speaker">
            Anf. 163 TOMAS TOBÉ (m) replik:
          </note>
          <note>
            Fru talman! Jag tycker att Esabelle Reshdouni visar ett gott
            engagemang, framför allt på området att få upp kvinnors löner.
            En sektor där många kvinnor arbetar är ju vården. Där kunde vi
            tidigare se att flera privata aktörer kunde bidra till att få
            upp kvinnors löner, framför allt för dem som hade möjligheten
            att kanske välja bort arbetsgivaren landstinget och få en ny arbetsgivare.
            Den tidigare majoriteten i riksdagen valde ju att införa en stopplag.
            Jag vet att det inom Miljöpartiet fanns olika falanger i den frågan.
            Nu när den nya alliansregeringen kommer att se till att ta bort
            denna stopplag tycker jag att det skulle vara intressant om vi
            kunde få ta del av din åsikt om det.
          </note>
          <note type="speaker">
            Anf. 164 ESABELLE RESHDOUNI (mp) replik:
          </note>
          <note>
            Fru talman! Jag tycker inte att den frågan är berättigad, och
            därför tänker jag inte svara på den.
          </note>
          <note>
            Vi tror inte att flera arbetsgivare skulle hjälpa till att höja
            lönerna. Jag har tittat på städbranschen, och där finns ju fri
            konkurrens i dag. 80 % av dem som jobbar i städbranschen är kvinnor,
            och jag kan inte se att de har högre lön än någon annan.
          </note>
          <note type="speaker">
            Anf. 165 TOMAS TOBÉ (m) replik:
          </note>
          <note>
            Fru talman! Jag tycker att frågan är berättigad.
          </note>
          <note>
            Tror du inte att det får en positiv effekt på lönerna när kvinnor
            som arbetar inom vården får möjlighet till en annan arbetsgivare?
            Helt plötsligt finns det flera aktörer som konkurrerar om att
            få duktiga kvinnor. Det är en större utvecklingsmöjlighet för
            dem som i dag arbetar inom vården.
          </note>
          <note>
            Vi vet båda vilken vardag som möter många av dem som arbetar
            inom vården när den är i landstingets regi. Det ger också en möjlighet
            för kvinnor som arbetar inom vården att ta över avdelningar och
            starta eget.
          </note>
          <note>
            Det är ändå berättigat att du svarar. Är du en motståndare till
            privat vård? Är du motståndare till eller accepterar du den stopplag
            som den tidigare majoriteten ansåg var viktig?
          </note>
          <note type="speaker">
            Anf. 166 ESABELLE RESHDOUNI (mp) replik:
          </note>
          <note>
            Fru talman! Vi är emot en stopplag. Vi tycker att det är bra
            när kvinnor och män bildar egna företag. Det är inte det som är
            problemet för vår del. Vi tycker att det är innehållet som är
            avgörande, inte formen.
          </note>
          <note type="speaker">
            Anf. 167 ISABELLA JERNBECK (m):
          </note>
          <note>
            Fru talman! Jämställdhetsarbetet handlar om att utöka valfriheten
            för individen. För kvinnor generellt har den förra regeringens
            politik slagit hårt och begränsat valfriheten. Kvinnor har setts
            som offer som måste ha särbehandling. Åtgärderna har inte lett
            till bättre villkor för kvinnor.
          </note>
          <note>
            De lösningar som många sitter fast i i dag handlar om vad staten
            kan göra och hur mycket politiken kan styra villkoren för individen.
          </note>
          <note>
            Nu måste vi titta på strukturen på arbetsmarknaden och på hur
            stor valfrihet män och kvinnor har över sin vardag och hur mycket
            kontroll man har över de egna resurserna. Ekonomisk frihet är
            en av de viktigaste jämställdhetsreformerna. Kvinnor måste få
            makt över sin ekonomi. Att kunna försörja sig själv är en viktig
            form av oberoende.
          </note>
          <note>
            Det är i dag svårt att uppnå jämställdhet på arbetsmarknaden
            eftersom de sektorer som de flesta kvinnor arbetar inom är offentlig
            verksamhet där de har liten chans att påverka såväl sin arbetssituation
            som sin löneutveckling och karriär.
          </note>
          <note>
            Genom att förbjuda vinstdrivande verksamhet inom typiskt kvinnliga
            områden har mycket kompetens slängts bort. Kvinnor har inte fått
            utveckla allt sitt eget kunnande och engagemang. Man har hindrat
            kvinnor från att få ut det där extra av sitt kunnande. Den offentliga
            sektorn har blivit en kvinnofälla.
          </note>
          <note>
            Kvinnor är som bekant väl representerade inom vård, skola och
            omsorg och har ofta bara en arbetsgivare att välja på. Männens
            arbetsmarknad är betydligt friare med bättre förhandlingsmöjligheter
            och personlig utveckling som följd. Konkurrensen inom den privata
            sektorn med flera arbetsgivare leder till bättre löneutveckling.
            Personer som har bytt arbetsgivare en eller flera gånger har högre
            lön än de som har samma arbetsgivare.
          </note>
          <note>
            I dag är också bilden av entreprenörer och företagare starkt
            förknippad med yrkesområden som återfinns inom just den privata
            sektorn och som i hög grad domineras av män. Där återfinner vi
            80 % av alla män och knappt 50 % av alla kvinnor.
          </note>
          <note>
            Lika självklart som det är för den blivande målaren eller mekanikern
            att planera för att starta eget borde det vara för blivande lärare
            och vårdpersonal att efterfråga kurser i entreprenörskap med målet
            att starta sin egen skola eller sitt eget vårdföretag efter examen.
          </note>
          <note>
            Om vi ger kvinnor samma möjligheter att utvecklas inom sina expertområden
            och låter dem bli en del av näringslivet kommer vi att få se många
            nya lösningar och en utveckling när det gäller ledarskap och organisation.
            Vi kommer att uppnå ett mer jämställt samhälle via kompetens och
            lika villkor.
          </note>
          <note>
            Som en del av jämställdhetsarbetet kan också nämnas vikten av
            att kunna köpa billigare tjänster och låta tjänstesektorn växa
            och till större delen bli en vit sektor. Vardagen framför allt
            för kvinnor handlar om att ständigt brottas med dåligt samvete.
            Det är en stress mellan hem, familj och yrkesarbete som är tydlig
            för kvinnorna. Vi vet att det mesta av hushållsarbetet fortfarande
            utförs av kvinnor. För många kvinnor slutar inte arbetsdagen när
            man går hem från sin arbetsplats, utan den fortsätter med en mängd
            arbetsuppgifter i det egna hemmet.
          </note>
          <note>
            Många orkar inte med att få vardagen att gå ihop och ser inte
            heller någon lösning på stressituationen. Konsekvensen av detta
            är ett ökande ohälsotal bland kvinnor. Att ohälsan sprider sig
            påverkar hela livssituationen. De ökade möjligheterna att styra
            sitt liv både i arbetet och i hemmet är nödvändiga för att förbättra
            kvinnors hälsa.
          </note>
          <note>
            Vi måste kunna förstå familjerelaterade problem som också inverkar
            på möjligheterna på arbetsmarknaden för kvinnor. Större möjligheter
            för kvinnorna att arbeta på lika villkor som männen bidrar till
            ökad jämställdhet i yrkeslivet.
          </note>
          <note>
            Familjernas val där kvinnorna tar ett större ansvar för det obetalda
            arbetet i hemmet är en orsak till de löneskillnader vi ser i dag,
            ändå kan jag tycka att det obetalda arbetet kanske är det viktigaste
            en förälder kan göra, nämligen att prioritera barnen och familjen.
            Det måste få ta tid. Det finns arbetsuppgifter som måste göras
            för att en familj ska fungera.
          </note>
          <note>
            För att underlätta för flera familjer att få vardagen att gå
            ihop är en skattereduktion för hushållstjänster viktig. Det skulle
            också öka möjligheterna att kombinera förvärvsarbete med ett harmoniskt
            familjeliv.
          </note>
          <note>
            Flera kvinnor skulle kunna ta på sig utökade arbetsuppgifter
            och ett större ansvar på sin arbetsplats och ändå känna att familjelivet
            och vardagen i hemmet inte blir lidande.
          </note>
          <note>
            Det är nu vi måste visa att ökad jämställdhet bäst nås genom
            att vi skapar en bättre och friare arbetsmarknad för kvinnor,
            en arbetsmarknad där kvinnor kan utvecklas inom sitt område, en
            arbetsmarknad som ger kvinnor ökade möjligheter att starta eget
            och bli chefer, en arbetsmarknad som ger kvinnor möjlighet att
            bestämma över sin tid och få mer inflytande över vardagen samt
            ekonomiskt oberoende.
          </note>
          <note>
            Denna ökade frihet skulle ge en ökad jämställdhet.
          </note>
          <note>
            I detta anförande instämde Catharina Elmsäter-Svärd, Jan Ericson,
            Eliza Roszkowska Öberg och Tomas Tobé (alla m).
          </note>
          <note type="speaker">
            Anf. 168 PATRIK BJÖRCK (s) replik:
          </note>
          <note>
            Fru talman! Jag har en fundering kring Isabella Jernbecks anförande
            och vill kort kommentera frågan om lönerna.
          </note>
          <note>
            Du inledde med att säga att vi har fört en politik där vi har
            sett kvinnorna som offer. Om det är så det kan man alltid diskutera
            är det naturligtvis fel. Så får man ju inte hantera det. Om vi
            har gjort på det sättet får vi korrigera det.
          </note>
          <note>
            Jag tycker i och för sig att det är värre med er politik som
            inte ser kvinnorna som offer utan gör dem till offer. Vi har hela
            dagen diskuterat hur den politik som ni för framför allt riktar
            sig mot kvinnor, kvinnors arbetsmarknad och kvinnors utsatthet.
          </note>
          <note>
            Det är ett bekymmer eftersom den som lyssnar på debatten möjligen
            kan bli lite förvirrad.
          </note>
          <note>
            Du pratar om att du vill höja lönerna. Men i er budget har ni
            ett förslag som sänker lönerna.
          </note>
          <note type="speaker">
            Anf. 169 ISABELLA JERNBECK (m) replik:
          </note>
          <note>
            Fru talman! Jag säger att den socialdemokratiska regeringen har
            fört en politik som har gjort kvinnorna till offer. Ni har gjort
            kvinnorna beroende av staten. Tidigare var kvinnor kanske beroende
            av män, i dag är de beroende av staten.
          </note>
          <note>
            Vi vill ändra på det och ge kvinnorna verktygen och möjligheten
            att förändra sin situation själva. Kvinnor kan och kvinnor är
            starka. Vi har olika människosyn när det gäller det, tror jag.
          </note>
          <note>
            När det gäller löneutvecklingen kan vi titta på äldreomsorgen.
            Det är 90 % som arbetar i den offentliga sektorn. Det är kommunerna
            som anställer. Om man frågar dem som arbetar i den andra sektorn
            om deras arbetssituation upplever alla att de har bättre arbetsvillkor,
            de har positiva utvecklingsmöjligheter och ledarskap. Det finns
            ett nytänkande och en öppenhet. Dessutom har de högre löner.
          </note>
          <note type="speaker">
            Anf. 170 PATRIK BJÖRCK (s) replik:
          </note>
          <note>
            Fru talman! Problemet är att det viktigaste och tyngsta förslag
            som ni för fram och som vi har debatterat tidigare under dagen,
            nämligen förändringen av arbetsmarknadspolitiken, har som sin
            viktigaste punkt att sänka löneläget totalt. Det har framför allt
            som sin huvudpunkt att skapa en låglönemarknad inom tjänstesektorn
            som man har tänkt framför allt bemanna med kvinnor. Det är kontentan
            av er politik när man tar bort de fina orden. Det är det som måste
            synliggöras.
          </note>
          <note type="speaker">
            Anf. 171 ISABELLA JERNBECK (m) replik:
          </note>
          <note>
            Fru talman! Vad jag vet har vi föreslagit skattesänkningar. Och
            de kommer att gynna framför allt låg- och medelinkomsttagare.
          </note>
          <note>
            När det gäller hushållsnära tjänster kan vi inte bara se till
            att flera som kommer att kunna använda dessa tjänster. I dag är
            det 160 000 hushåll som köper tjänster. Man har konstaterat att
            om vi skulle införa dessa avdrag är det 600 000 hushåll till som
            skulle efterfråga dessa tjänster. Det är den ena sidan. Den andra
            sidan är att vi kan göra denna svarta arbetsmarknad vit och få
            in dessa kvinnor det är kanske främst kvinnor som arbetar där
            på arbetsmarknaden.
          </note>
          <note type="speaker">
            Anf. 172 ANN-CHRISTIN AHLBERG (s) replik:
          </note>
          <note>
            Fru talman! Jag har en fråga till Isabella Jernbeck som handlar
            om huruvida man har en bättre löneutveckling inom privat verksamhet
            för vård och omsorg. Jag har träffat både individer som jobbar
            i den offentliga sektorn och individer som jobbar i den privata
            sektorn. Jag kan ta ett exempel hemifrån Borås. Där har vi ett
            boende för äldre människor. Där är det endast två personer i hela
            personalgruppen som har heltidstjänster, medan man i kommunen
            har tagit ett politiskt beslut att man ska få heltid. Detta innebär
            att man faktiskt får en större chans att leva på sin lön. Man
            har också mycket sämre arbetsvillkor inom den privata verksamheten.
            Man har sämre scheman där.
          </note>
          <note>
            Jag undrar vad du menar med ditt resonemang om att det blir bättre
            på den privata marknaden.
          </note>
          <note type="speaker">
            Anf. 173 ISABELLA JERNBECK (m) replik:
          </note>
          <note>
            Fru talman! Jag håller med om att situationen ser helt annorlunda
            ut i storstadsområdena. Antalet privata utförare har ökat men
            inte speciellt mycket. Det startade på en väldigt låg nivå. När
            det gäller barnomsorgen finns i dag 21 % av antalet förskoleelever
            i verksamhet som drivs i privat regi. I grundskolan är det 7 %,
            och i gymnasiet är det 12 %. Och inom äldreomsorgen är det 10
            % som drivs i privat regi.
          </note>
          <note>
            Det ser väldigt olika ut över landet. Det handlar om att få konkurrens
            mellan dessa olika verksamheter. Det finns tydliga exempel på
            att i områden där det finns flera utförare stiger lönerna när
            man har möjlighet att välja mellan olika arbetsgivare och också
            flytta mellan olika arbetsplatser.
          </note>
          <note type="speaker">
            Anf. 174 ANN-CHRISTIN AHLBERG (s) replik:
          </note>
          <note>
            Fru talman! Jag har en annan fråga. Du talade om att vi har sett
            till att kvinnorna är beroende av staten. Men vem ska betala skattesubventioneringen
            av hushållsnära tjänster? Och vem ska betala vårdnadsbidraget?
            Är det inte staten som ska betala detta? Och gör vi inte kvinnorna
            beroende av staten med detta?
          </note>
          <note>
            När det gäller hushållsnära tjänster har jag frågat vad dessa
            tjänster kommer att kosta. Jag har då fått svaret att kostnaden
            för dem är ungefär 300 kr i timmen i dag. Det finns säkert lite
            olika priser. Hur stor ska subventionen vara, och vem kommer att
            ha råd med dessa tjänster då? Jag tror inte att en ensamstående
            kvinna med en undersköterskelön eller som jobbar på dagis kommer
            att ha råd med det. Men du kanske har svaret på det.
          </note>
          <note type="speaker">
            Anf. 175 ISABELLA JERNBECK (m) replik:
          </note>
          <note>
            Fru talman! När det gäller de olika åtgärder som vi föreslår
            så handlar det om att förbättra valmöjligheterna genom att göra
            det billigare, att ge folk möjligheter att köpa tjänster. Det
            handlar också om att förbättra arbetsmarknaden för dem som arbetar
            inom denna sektor.
          </note>
          <note>
            Det är samma sak när det gäller vårdnadsbidraget, det vill säga
            att det handlar om att förbättra möjligheterna. Det handlar inte
            om, som någon sade tidigare, att det ska vara en livstidsinkomst
            eller en inkomst under flera år. Jag ser det som en möjlighet
            för människor att kunna stanna hemma kanske ett halvår till eller
            att betala någon annan som tar hand om barnen om man inte vill
            sätta in dem i förskoleverksamheten när de är ett och ett halvt
            år.
          </note>
          <note type="speaker">
            Anf. 176 ANNIKA QARLSSON (c):
          </note>
          <note>
            Fru talman! Jag är näst sista talare på talarlistan, och vi har
            kommit till jämställdhetsfrågorna, och vi är i slutet av den allmänpolitiska
            debatten, och vi är i slutet av fredagen. Vi får vara glada att
            det inte är sen fredagskväll, Désirée, som vi sitter här.
          </note>
          <note>
            Jag vill göra ett litet medskick till talmannen och till kansliet.
            Vi har förstått att det inte är ovanligt att dessa frågor hamnar
            i slutet av debatten. Även om jag inte har suttit i detta utskott
            tidigare, så har jag debatterat jämställdhetsfrågor även under
            den förra mandatperioden. Jag börjar därför med att göra ett medskick.
            För att man i fortsättningen ska arbeta för en mer jämställd riksdag,
            kan man också titta på hur ärendedebatterna hanteras.
          </note>
          <note>
            Jag tänkte därefter ta upp frågan om diskriminering. Det som
            vi har att jobba med i Sverige när det gäller jämställdhet handlar
            bland annat om likabehandling och lika möjligheter för kvinnor
            och män. Den frågan är inte helt fristående från frågor som berör
            både etnicitet, handikapp och en mängd andra erfarenheter, perspektiv
            eller bagage som olika människor har med sig.
          </note>
          <note>
            Under den förra mandatperioden kom en utredning där det föreslogs
            att man skulle slå samman alla de olika diskrimineringsombudsmännen
            och också genomföra en gemensam lagstiftning. Och jag tror faktiskt
            att det är dags att genomföra dessa saker.
          </note>
          <note>
            Arbetet med diskriminering av kvinnor har vi lång erfarenhet
            av i Sverige. I vissa delar har det gått framåt, och i andra delar
            har det inte gått så mycket framåt. Det kan man bara konstatera.
            Men det som vi har lärt oss under alla dessa år är att se en mängd
            strukturer och fundera på hur vi kan arbeta med dessa frågor och
            se till att vi använder det på bredden och också använder de andra
            delarna.
          </note>
          <note>
            Det är inte heller ovanligt att den som är diskriminerad kan
            vara det av många olika anledningar. Det kan både vara på grund
            etnicitet och på grund av kön.
          </note>
          <note>
            När vi talar om dessa diskrimineringsfrågor brukar jag säga att
            jag själv tillhör denna minoritet som består av 51 % av världens
            befolkning. Men vi kan fortfarande behöva lite lagstiftning på
            vägen.
          </note>
          <note>
            Men det är inte bara lagstiftning och ombudsmän som behövs i
            detta sammanhang. Vi har sett att så fort som det har handlat
            om diskriminering inom arbetslivet, som kanske är den största
            och viktigaste delen att arbeta med, så har det de få gånger då
            JämO har sett att det ändå har funnits fall som man klarar av
            att driva vidare inte lett ända fram. Vi har alltså inte verktygen
            för att faktiskt göra skillnad på arbetsmarknaden.
          </note>
          <note>
            Vi kan också se att många av dessa fall hamnar i arbetsmarknadens
            domstol. Då är det arbetsmarknadens parter, de som själva har
            varit med och kommit överens om spelreglerna och som gjort att
            denna person i sin tur faktiskt har blivit diskriminerad, som
            ska avgöra detta.
          </note>
          <note>
            Jag tror därför att en viktig del i detta är att lyfta ut detta
            och se till att dessa diskrimineringsärenden hamnar i rättegångar
            med öppna dörrar, där den som ställs till svars faktiskt inte
            bara rent juridiskt ställs till svars utan att man också får offentlighetens
            ljus på dessa handlingar.
          </note>
          <note>
            Detta är frågor som jag ser fram emot att få jobba med under
            de kommande fyra åren både i arbetsmarknadsutskottet och tillsammans
            med alliansregeringen.
          </note>
          <note>
            Det andra som jag tänkte ta upp handlar om våld mot kvinnor.
            Vi har sett en ökning i statistiken som är rätt skrämmande. Vi
            vet att ökningen beror på en faktisk ökning men självklart också
            på att ett stort antal kvinnor i dag faktiskt ändå väljer att
            göra en anmälan. Det finns alltså lite olika faktorer som gör
            att det blir en ökning i statistiken.
          </note>
          <note>
            Det som däremot är lite beklämmande är att lagstiftningen och
            det arbete som görs på detta område fortfarande är lite för försiktiga.
            Väldigt mycket handlar om att det ska finnas ett stöd när slaget
            väl har skett. Men väldigt lite har byggt på hur vi ska förebygga
            detta. Hur ska vi jobba med våra ungdomar? Hur ska vi se till
            att det blir en annan attityd och ett annat förhållningssätt,
            där vi kanske både diskuterar rollen som man och rollen som kvinna?
          </note>
          <note>
            Jag har själv fyra barn som har passerat eller är på väg att
            passera genom skolväsendet. Om jag jämför med min egen skoltid
            för några år sedan det behöver vi inte gå in i detalj på kan jag
            se att det utrymme som man har antingen som tjej eller som kille
            inte har blivit större sedan jag gick i skolan utan snarare tvärtom.
            Jag ser att både min dotter och mina söner har begränsningar i
            skolan. Det är väldigt små könsroller som man måste passa in i.
            Det är mönster som man måste passa in i för att ta sig fram. Detta
            är något som är mycket allvarligt och som jag tror att vi är rätt
            överens om att man också behöver arbeta med på många olika sätt.
            Det är den ena delen.
          </note>
          <note>
            Den andra delen handlar om att vi måste se till att också ha
            ett paket som signalerar till samhället att det här inte är okej.
          </note>
          <note>
            Centerpartiet tog i våras fram en handlingsplan som vi presenterade
            i augusti. I den går vi igenom område för område just för att
            sätta hårt mot hårt i kampen mot våldet mot kvinnor. Det är glädjande
            att se att den även finns med i vår regeringsförklaring. Det är
            också ett arbete som vi kommer att jobba med framöver.
          </note>
          <note type="speaker">
            Anf. 177 SYLVIA LINDGREN (s) replik:
          </note>
          <note>
            Fru talman! Jag tycker att Annika Qarlsson talar väldigt engagerat
            om jämställdhet och även feminism och lyfter fram kvinnofrågorna
            på ett bra sätt. Det tycker jag att vi behöver göra på alla nivåer
            och i alla sammanhang.
          </note>
          <note>
            Jag tycker att det är oerhört viktigt att man här i kammaren
            och i regeringen ser till att verka för att uppnå jämställdhet
            mellan könen. Det påbörjade också den socialdemokratiska regeringen,
            inte minst Margareta Winberg med mainstreaming och så vidare.
          </note>
          <note>
            Inom den statliga bolagssfären har vi kommit en bit på väg. Vi
            rör oss mellan 40- och 60-procentsnivåerna i alla fall. Men i
            det privata näringslivet ser det ju oerhört dystert ut trots en
            mångårig kamp.
          </note>
          <note>
            Kan Annika, med det engagemang hon har, ställa sig bakom en lagstiftning
            för att komma till rätta med könsfördelningen även i det privata
            näringslivet?
          </note>
          <note type="speaker">
            Anf. 178 ANNIKA QARLSSON (c) replik:
          </note>
          <note>
            Fru talman! Tack Sylvia, för de värmande orden! Jag kan lova
            dig att jag med kraft kommer att jobba för att det ska bli jämställt
            även i det privata näringslivets styrelser. Men jag tänker inte
            göra det via lagstiftningen.
          </note>
          <note>
            Det vi har sett som en del i detta är att först och främst skapa
            ett samtalsklimat och sätta press på näringslivet att självt fundera
            på hur man ska jobba med de här frågorna.
          </note>
          <note>
            Det Margareta Winberg gjorde var att hota och kanske hennes hot
            i sig satte lite fart på processen, men problemet var att hotet
            inte följdes upp med samtal och diskussioner.
          </note>
          <note>
            Jämställdhet och synen på varandra handlar mycket om en process,
            både mellan enskilda människor och i större grupper.
          </note>
          <note>
            Detta är den ena delen. Den andra delen får jag komma till i
            nästa enminutare, för jag menar att det finns ytterligare en aspekt
            på hur man ska jobba med den här frågan.
          </note>
          <note type="speaker">
            Anf. 179 SYLVIA LINDGREN (s) replik:
          </note>
          <note>
            Fru talman! Vad jag förstår tycker Annika i alla fall att det
            här är bra men hon är inte beredd att gå vidare till lagstiftning
            eftersom vi har inte har samtalat länge nog.
          </note>
          <note>
            Men visst sjutton har vi samtalat! Vi har gjort det på alla nivåer,
            och på många sätt. Men det är väldigt svårt att komma vidare.
            Det sitter fast i gamla mönster: Män väljer män. Därför är det
            oerhört viktigt att man ser till att få en bra fördelning, det
            behövs både kvinnor och män.
          </note>
          <note>
            Låt mig säga så här: Man kan ha en lagstiftning under en begränsad
            period för att på så vis sätta tryck så att någonting görs här
            och nu. Sedan kan man ju ta bort den när man ser att det kanske
            ändå fungerar.
          </note>
          <note>
            Det gäller att hitta vägar, för det går ju inte att hålla på
            så som man har gjort. Man kommer ju inte framåt! Med den inriktning
            som Annika Qarlsson har i dessa frågor vore det väl inte otänkbart
            för henne att ställa sig bakom ett sådant förslag?
          </note>
          <note type="speaker">
            Anf. 180 ANNIKA QARLSSON (c) replik:
          </note>
          <note>
            Fru talman! Nu var hon lite lurig, Sylvia! Jag kommer nu till
            den andra delen. Det här är lite spännande! Vad Margareta Winberg
            gjorde var att fokusera på det allra översta skiktet, alltså bolagsstyrelserna.
            Problemet är att för att få kraft i ett jämställdhetsarbete i
            ett bolag måste det nå både bolagsstyrelsen och alla andra chefsnivåer.
          </note>
          <note>
            I andra länder har man sett till att jobba konsekvent med att
            stödja kvinnors företagande, och skapat möjligheter för kvinnor
            att starta företag. I ett första steg gör man det inom sitt eget
            expertområde, alltså till exempel vård och omsorg som har varit
            stängt här i Sverige.
          </note>
          <note>
            Har man väl startat sitt första företag inom sitt expertområde
            är andra steget att starta ett företag till och då är man företagare.
            Och det är ju i den här delen som det också byggs upp en karriärväg.
            Det blir de som kommer in och sitter som mellanchefer och sedan
            sitter i bolagsstyrelser.
          </note>
          <note>
            Jag kan tycka att det nästan är lite synd att fokusera för mycket
            på bolagsstyrelser för där finns ingen formell makt. Det är ett
            viktigt signalspråk, det håller jag med dig om. Men det finns
            ingen formell makt där.
          </note>
          <note type="speaker">
            Anf. 181 PATRIK BJÖRCK (s) replik:
          </note>
          <note>
            Fru talman! Precis som Sylvia känner jag både en viss sympati
            och fascination inför Annika Qarlsson som politiker, för hon har
            en förmåga att ge ett radikalt och bra intryck när hon formulerar
            problemställningar, men jag blir lite konfunderad när det gäller
            den politik som hon faktiskt ställer sig bakom.
          </note>
          <note>
            Det som Allians för Sverige nu genomför på alla områden och speciellt
            på det område som vi debatterar här, arbetsmarknadspolitik, innebär
            en väldigt tydlig högerpolitik som förflyttar resurser från fattiga
            till rika, från kvinnor till män och från land till stad. Här
            finns ett klassperspektiv, ett könsperspektiv och ett regionalt
            perspektiv. Det är en klassisk stenhård högerpolitik, och man
            undrar hur en radikal centerkvinna kan stå bakom den.
          </note>
          <note type="speaker">
            Anf. 182 ANNIKA QARLSSON (c) replik:
          </note>
          <note>
            Fru talman! Då ska denna radikala centerkvinna se om hon kan
            förklara även detta på ett bra sätt. Den vedertagna sanningen,
            inom citationstecken, har varit att man kan vara feminist bara
            på vänsterkanten. Det är en sanning som jag inte ställer upp på
            och inte håller med om.
          </note>
          <note>
            En annan sanning inom citationstecken har varit att det bara
            är vänsterpolitik som är bra för kvinnor. Jag håller inte med
            om det.
          </note>
          <note>
            Låt mig se på detta att ha makt över sin egen ekonomi. Med den
            politik som fördes av den tidigare regeringen hade vi det högsta
            skattetrycket för dem med de lägsta inkomsterna. Var är feminismen
            i det?
          </note>
          <note>
            Mycket av de frågor som vi nu för fram handlar om att ge människor
            makt över sin egen vardag och sin egen ekonomi.
          </note>
          <note type="speaker">
            Anf. 183 PATRIK BJÖRCK (s) replik:
          </note>
          <note>
            Fru talman! Annika, man kan väl kritisera socialdemokratin för
            att under de gångna tolv åren inte ha varit tillräckligt skicklig
            i fördelningspolitiken, inte tillräckligt drivande i de feministiska
            frågorna och inte tillräckligt duktig i regionalpolitiken. Jag
            håller med om att man kan kritisera det.
          </note>
          <note>
            Men det ni gör går tvärtemot detta. Ni tar från de fattiga och
            ger till de rika, ni tar från kvinnorna och ger till männen och
            ni tar från landet och ger till staden.
          </note>
          <note>
            Man kan visst kritisera oss, och jag tycker att det är berättigad
            kritik. Jag kan känna viss sympati med din argumentation, och
            jag kan känna att vi står nära varandra värderingsmässigt. Men
            när man ser till vad som faktiskt verkställs är fördelningsprofilen
            i er budget precis sådan som jag har beskrivit den. De förslag
            som ni lägger fram leder till att lönerna sänks. Det är inte bara
            jag som säger det, utan också er kompis Calmfors konstaterar ur
            sitt vetenskapliga perspektiv att det är precis detta som er politik
            kommer att resultera i.
          </note>
          <note type="speaker">
            Anf. 184 ANNIKA QARLSSON (c) replik:
          </note>
          <note>
            Fru talman! Jag har i många inlägg här i dag hört socialdemokrater
            prata om hur lönerna kommer att sänkas. Min reflexion har varje
            gång jag hört detta varit att man inte hyser någon stor tilltro
            till arbetsmarknadens parter.
          </note>
          <note>
            Jag har stark tilltro till den svenska modellen. Det politiska
            sätter ramar och skapar förutsättningar genom skatter, arbetsgivaravgifter
            och andra typer av lagreglering. Den svenska modellen, där vi
            har starka arbetsmarknadsparter som förhandlar om löner och kommer
            fram till vad som är rimliga villkor, leder det är jag övertygad
            om till att vi inte behöver sänka löner. Däremot kommer det att
            finnas flera yrken, till exempel inom hushållsnära tjänster, där
            man kanske inte har universitetslöner som ingångslöner. Men det
            är en annan sak.
          </note>
          <note type="speaker">
            Anf. 185 DÉSIRÉE PETHRUS ENGSTRÖM (kd):
          </note>
          <note>
            Fru talman! Det passar väl bra att avsluta den här tre dagars
            allmänpolitiska debatten med en jämställdhetsrunda, eftersom alla
            politikområden har ett jämställdhetsperspektiv.
          </note>
          <note>
            Nu ligger jämställdhetsfrågorna i arbetsmarknadsutskottet, och
            de flesta av oss som sitter här i kammaren tillhör det utskottet
            i riksdagen. Det gör de därför att jämställdhetsarbetet enligt
            lagen ska ske ute på arbetsplatserna, men också för att betona
            vikten av att kvinnor och män ska kunna kombinera arbete och föräldraskap.
            Våra arbetsplatser ska inte hindra kvinnor och män att bli föräldrar
            utan skapa förutsättningar för att göra bådeoch.
          </note>
          <note>
            Alliansregeringen kommer nu att göra flera insatser för att förbättra
            kvinnors situation på arbetsmarknaden. Jämställdhetsministern
            har lovat att arbeta för att öka kvinnors möjlighet till karriärutveckling
            inom arbetslivet, öka mäns uttag av föräldraförsäkringen och minska
            löneskillnader mellan kvinnor och män.
          </note>
          <note>
            Med den tidigare regeringen är kvinnors månadslön fortfarande
            83 % av männens. Om man beaktar kvinnors yrkesval, sektor, ålder,
            arbetslivserfarenhet och så vidare är det fortfarande 8 % skillnad
            mellan kvinnors och mäns löner som inte kan förklaras.
          </note>
          <note>
            Under den förra regeringen hände inte mycket för att förändra
            kvinnors arbetsmarknad. Vänsterpartierna gick till val på tusentals
            nya jobb i offentlig sektor. Men vi vet att kvinnors löner är
            låga i offentlig sektor, varför det är en dålig strategi att låsa
            in kvinnor där, då det dessutom så ofta saknas karriärvägar där.
          </note>
          <note>
            Den strid som nu pågår inom LO vad gäller kvinnolönepotter visar
            också hur svårt de fackliga organisationerna har att driva på
            för att kvinnors löner ska öka.
          </note>
          <note>
            Därför menar jag att vi måste vidta andra, strukturella åtgärder
            som gör att kvinnor får mer makt och inflytande och att kvinnor
            får en bredare arbetsmarknad att gå in i.
          </note>
          <note>
            Vi behöver förstås också satsa på att fler män väljer vård- och
            omsorgsyrken. Då kommer förmodligen lönerna att öka där.
          </note>
          <note>
            Vi måste bryta upp de offentliga monopolen så att kvinnor får
            fler arbetsgivare att välja på och där man börjar konkurrera om
            arbetskraften. Det är inte den enda lösningen, men det ger ändå
            kvinnor en chans att säga att man faktiskt kan gå till en annan
            arbetsgivare om man inte får den lön man vill ha. Vad säger man
            om man bara har en kommunägd eller en landstingsägd verksamhet,
            en arbetsgivare?
          </note>
          <note>
            Många kvinnor och män upplever i dag att de inte får livspusslet
            att gå ihop. Att både ha familj och arbeta är en hög stressfaktor
            för många föräldrar. Kvinnor har en hög förvärvsfrekvens i Sverige,
            och kvinnor vill jobba och ha en egen inkomst. Men både kvinnor
            och män tycker att man har för lite tid med barnen och med partnern.
          </note>
          <note>
            Vi vill öka familjers möjlighet att få mer tid tillsammans. Vi
            vill öka förutsättningarna för det under mandatperioden. Vi vill
            också att fler män ska ta ut föräldraförsäkringen. Det här måste
            vi försöka ändra på. Män är ansvariga för att ge sina barn tid
            och dela på hemarbetet.
          </note>
          <note>
            Fru talman! Det finns många stora utmaningar på jämställdhetsområdet.
            En viktig fråga är att prioritera mäns våld mot kvinnor. Tyvärr
            ser vi i dag en negativ utveckling, och därför är det väldigt
            bra att regeringen har aviserat att man ska ta fram en kraftfull
            handlingsplan för att minska våldet mot kvinnor.
          </note>
          <note>
            Tittar vi runtomkring ser vi att man till exempel i New York
            har minskat antalet våldtäkter, men i Stockholm går antalet våldtäkter
            upp. Med en nollvision går det att göra någonting, och det ska
            vi i den här regeringen göra.
          </note>
          <note>
            Om vi blickar ut i omvärlden ser vi att kvinnor har en mycket
            utsatt position. Många är offer för trafficking, prostitution
            eller könsstympning. FN uppskattar att minst 5 000 kvinnor per
            år utsätts för hedersmord. I krigszoner används våldtäkter som
            vapen. Över 16 miljoner kvinnor lever med hiv/aids i världen.
            I många länder åtnjuter inte kvinnor de mest basala rättigheter,
            som arvsrätt, rätten att äga land eller ens rösträtt.
          </note>
          <note>
            Fru talman! Många säger att vi har kommit långt med jämställdheten,
            men jag menar att vi har oceaner att korsa innan vi har nått målet
            om kvinnors lika rättigheter med män.
          </note>
          <note>
            Alliansregeringen har nu, från ca 5 miljoner förra året, lagt
            400 miljoner på olika insatser för att öka jämställdheten. Vi
            har frågat jämställdhetsministern, och hon vill använda pengarna
            till att öka karriärutvecklingen för kvinnor, öka mäns uttag av
            föräldraförsäkringen, minska löneskillnaderna och bekämpa mäns
            våld mot kvinnor.
          </note>
          <note>
            Därutöver satsar regeringen också 150 miljoner på ökad forskning
            om kvinnligt företagande, extra pengar för att bekämpa hedersrelaterat
            våld, mer pengar till kvinnojourerna och för att bekämpa prostitution
            och människohandel.
          </note>
          <note>
            Det finns alltså stora resurser.
          </note>
          <note>
            Vi kristdemokrater ser nu med tillförsikt på att vi med en ny
            regering ska kunna öka kvinnors valmöjligheter, där vi alla oberoende
            av kön ska få göra våra egna livsval.
          </note>
          <note>
            När det gäller jämställdhetsfrågorna brukar vi ofta försöka arbeta
            över partigränserna, och det hoppas jag att vi kan göra på jämställdhetsområdet
            under den här mandatperioden.
          </note>
          <note>
            Jag vill därmed tacka för den här debatten. Det har varit spännande
            att vara med och lyssna på jämställdhetsdebatten.
          </note>
          <note>
            I detta anförande instämde Catharina Elmsäter-Svärd, Jan Ericson,
            Isabella Jernbeck och Tomas Tobé (alla m).
          </note>
          <note type="speaker">
            Anf. 186 SYLVIA LINDGREN (s) replik:
          </note>
          <note>
            Fru talman! Désirée Pethrus Engström och jag bor i samma område,
            och vi har haft en period i landstinget tillsammans där vi gemensamt
            jobbade med bland annat jämställdhetsfrågor. När det gäller vårdsektorn
            i Stockholmsregionen vet vi att vårdcentralernas verksamhet till
            mycket stor del bedrivs av andra än landstinget.
          </note>
          <note>
            En oerhört viktig del som jag vill ta upp med anledning av Désirées
            anförande är principen om lika lön för lika arbete. Hur ser Désirée
            på kollektivavtal?
          </note>
          <note>
            Kollektivavtal har kommit till för att man inte ska konkurrera
            om löner. Det är en oerhört viktig del i detta. Här vill Désirée
            öppna för att nu se till att man går ut och konkurrerar om löner
            för att de som jobbar i den privata sektorn minsann ska tjäna
            mer än inom den offentliga sektorn. Jag häpnar.
          </note>
          <note type="speaker">
            Anf. 187 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! Jag kan bara se att i Stockholms kommun har till
            och med förskollärarna gått mellan olika stadsdelar och fått olika
            löner. Det är i så fall bra att man kan konkurrera även där.
          </note>
          <note>
            Jag var kanske egentligen mer inne på både att det finns andra
            arbetsgivare och att kvinnor ska kunna starta eget inom de här
            verksamheterna. Vi är flera som har varit inne på just det. Om
            man får ökad makt över sitt eget liv och kan starta en egen verksamhet
            inom den bransch som många kvinnor har erfarenhet av, just vård
            och omsorg, tror jag att många kvinnor kommer att höja sina löner
            och öka möjligheterna till karriärutveckling.
          </note>
          <note type="speaker">
            Anf. 188 SYLVIA LINDGREN (s) replik:
          </note>
          <note>
            Fru talman! Ja, det finns onekligen en del verksamheter. Det
            finns personalkooperativ och dylikt också. Men i många fall har
            det hänt att man har bildat kooperativ som sedan har köpts upp
            av större företag, och på så vis har det blivit de stora jättarna.
            Vad bidde det då av det här lilla?
          </note>
          <note>
            Det här med kollektivavtalen är oerhört viktigt för mig.
          </note>
          <note>
            När jag ser helheten så här i slutet av debatten är det ingen
            tvekan om att man drar ned på arbetsmarknadspolitiken, drar ned
            på a-kassan och så vidare, som vi har debatterat här i dag. Det
            är sådana områden där vi egentligen skulle behöva ha mer insatser,
            just också för jämställdhetsfrågor och för fattigdomsbekämpning,
            för att på så vis lyfta upp dem nedifrån.
          </note>
          <note>
            Det är trist att vi nu går en annan tid till mötes, när man inte
            ger resurser för utveckling utan för avveckling. Jag beklagar
            att kd har gått in i den kören.
          </note>
          <note type="speaker">
            Anf. 189 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! Vi har ingenting emot kollektivavtal. Jag tycker
            ändå att debatten inom LO nu först och främst visar att det har
            varit mycket män inom den fackliga branschen. Det kan man konstatera.
            Har de sett till kvinnornas bästa? Har de sett till att öka kvinnors
            löner? Den frågan kan man verkligen ställa sig. De lönepotter
            som finns i dag har sällan gått till särskilda kvinnosatsningar.
          </note>
          <note>
            Det här tycker jag är någonting som ni får ta inom er egen verksamhet
            inom LO. Det är en diskussion som du säkert kan föra med dem.
            Vad är det som gör att kvinnors löner inte höjs inom vård- och
            omsorgssektorn när de gör ett sådant fantastiskt arbete?
          </note>
          <note type="speaker">
            Anf. 190 ANN-CHRISTIN AHLBERG (s) replik:
          </note>
          <note>
            Fru talman! Jag tyckte att det var intressant att höra att även
            Kristdemokraterna precis som vi socialdemokrater har ett mål att
            både kvinnor och män ska dela på sitt föräldraansvar genom att
            vara hemma när barnen är små.
          </note>
          <note>
            Det går för mig inte alls ihop med Kristdemokraterna hjärtefråga
            vårdnadsbidraget. Som vi har pratat om här tidigare är det en
            kvinnofälla; det tycker vi socialdemokrater. Men man kan också
            säga att det är en mansfälla. Om man tittar på de familjer där
            kvinnan har tagit ut vårdnadsbidrag ser man att i många fall har
            mannen jobbat ännu mer för att få ekonomin att gå ihop. Då får
            barnen kanske träffa sin pappa ännu mer sällan. Det brukar vara
            det vanligaste.
          </note>
          <note type="speaker">
            Anf. 191 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! Man kan konstatera att vårdnadsbidraget är ett tillskott
            till andra olika bidrag, som föräldraförsäkringar och annat som
            ger möjligheter att vara hemma med sina barn.
          </note>
          <note>
            I dag är vårdnadsbidraget kanske 3 000 eller 4 000 kr. Det är
            bara en del. Vi tror inte att så många kommer att vara hemma på
            heltid med det. Däremot kommer de som redan i dag är hemma att
            få någon ersättning. De går från noll till någon form av ersättning.
            Om man tittar på alla försäkringar och alla bidrag ser man att
            de styr människors val. Man kan tycka att föräldraförsäkringen
            är jättebra. Men man skulle kunna säga att även den är en kvinnofälla
            eftersom 85 % av alla som utnyttjar den är kvinnor. Men vi vill
            inte säga att föräldraförsäkringen är en kvinnofälla.
          </note>
          <note>
            Människor väljer sina liv väldigt olika. Man använder föräldraförsäkringen
            och vårdnadsbidraget, och på olika sätt kommer familjer att pussla
            med sin vardag för att få den att gå ihop tillsammans med sina
            barn.
          </note>
          <note type="speaker">
            Anf. 192 ANN-CHRISTIN AHLBERG (s) replik:
          </note>
          <note>
            Fru talman! Jag håller med dig om att det är oacceptabelt att
            kvinnor bara har 83 % av männens lön. Men vi vet också att när
            kvinnor stannar hemma för att ta hand om familjen ökar inte deras
            möjlighet att få ökad inkomst, utan den minskar snarare. Det blir
            ytterligare en anledning till att vårdnadsbidraget hindrar kvinnor
            från en bra löneutveckling.
          </note>
          <note type="speaker">
            Anf. 193 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! Jag vill bara betona att diskussioner har förts inom
            alliansen just om att vi måste få män och kvinnor att dela på
            ansvaret hemma. Det är därför jämställdhetsbonusen kommer. Vi
            måste få både kvinnor och män att använda föräldraförsäkringen,
            vårdnadsbidraget och jämställdhetsbonusen. Alla de olika försäkringarna
            och bidragen måste bidra till att kvinnor och män delar på uttaget.
          </note>
          <note>
            Som jag nämnde har jämställdhetsministern sagt att hon kommer
            att bevaka frågan och hitta olika incitament för att män ska öka
            sitt uttag av föräldraförsäkringen. Vår målsättning är att det
            ska kunna ske på frivillig väg.
          </note>
          <note>
            Vi ser att vi är på rätt väg. De två månaderna är kvar i föräldraförsäkringen
            och vi hoppas att vi med olika stimulansåtgärder kan se till att
            män ökar sitt uttag. Det är en målsättning där vi är helt överens
            med oppositionen.
          </note>
          <note type="speaker">
            Anf. 194 JAN ERICSON (m) replik:
          </note>
          <note>
            Fru talman! Jag kunde inte låta bli att få det sista replikordet
            här i den sista debatten. Désirée har väntat i 29 timmar på att
            få hålla sitt anförande. Jag tycker att hon knöt ihop det ganska
            bra.
          </note>
          <note>
            Men behöver inte alltid ge kritik i en replik, utan man kan faktiskt
            få hålla med också. Jag vill peka på att män och kvinnor faktiskt
            vill bestämma själva, att man inte vill bli styrd av andra, att
            vi tror på människors kraft och framför allt att vi hellre använder
            morötter än piska för att driva utvecklingen framåt. Det är det
            som skiljer allianspartierna från Socialdemokraterna.
          </note>
          <note>
            Med det är jag nöjd. Nu är det dags att åka hem och städa och
            dela på hushållsarbetet.
          </note>
          <note type="speaker">
            Anf. 195 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! Då tar jag chansen att få en minut för att avsluta.
            Jag tycker att det är viktigt att avsluta med att säga något om
            den förra majoriteten som satt här. Under deras tid ökade våldet
            mot kvinnor och löneskillnaderna, det fanns en inlåsningseffekt
            i den offentliga sektorn, ohälsan var hög och så vidare.
          </note>
          <note>
            Därför har vi i den nya regeringen en enormt stor utmaning framför
            oss. Vi kommer att göra allt för att försöka åtgärda det negativa
            på de här områdena. Vi kommer också att se till att kvinnor får
            högre löner. Många som har låga löner kommer med jobbavdrag att
            få högre inkomst. De kommer att få ha mer kvar i plånboken. En
            städare med 16 600 kr i månadslön får 222 kr mer i plånboken.
            En sjuksköterska får 760 kr mer i plånboken. Det är det ganska
            svårt att löneförhandla sig till. Men här har vi i alliansregeringen
            sett till att det blir förändringar. Jag har en stor förhoppning
            om att kvinnors verklighet kommer att se helt annorlunda ut efter
            de här fyra åren.
          </note>
          <note>
            I detta anförande instämde Annika Qarlsson (c).
          </note>
          <note>
            Den allmänpolitiska debatten var härmed avslutad.
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 10 november
          </note>
          <note>
            Monica Green
          </note>
          <note>
            Mikael Damberg
          </note>
          <note>
            Berit Andnor
          </note>
          <note>
            Peter Hultqvist
          </note>
          <note>
            Jörgen Johansson
          </note>
          <note>
            Lars-Ivar Ericson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 14 november.
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 10 november
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Per Bolund
          </note>
          <note>
            Per Bolund
          </note>
          <note>
            Frågorna 118120 redovisas i bilaga som fogats till riksdagens
            snabbprotokoll tisdagen den 14 november.
          </note>
          <note>
            Fråga 121 redovisas i bilaga som fogats till riksdagens snabbprotokoll
            tisdagen den 21 november.
          </note>
          <note>
            10 § Kammaren åtskildes kl. 14.16.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
